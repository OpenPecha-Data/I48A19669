༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
TibetanBuddhistResourceCenter
TextScan Input Form -Title Page
Work: W3CN3440 ImageGroup: 13CN8611
LCCN: n/a ISBN: n/a
Title:
འགྲེལ་པ་དོན་གསལ་གྱི་རྣམ་བཤད་རྟོགས་དཀའི་སྣང་བ།
'grelpadongsal gyi rnambshad rtogs dka'i snangba/
Author:
In/a
Descriptor: In/a
OriginalPublication: In/a;n/a
Place: khasa/
Publisher: sergtsug nangbstan dpernying tshol bsduphyogssgrig khang/
Date: [n.d.]
Volume: 1
TotalVolumes: 1
TBRCPages: 2
IntroductoryPages: n/a
TextPages: In/a
ScanningInformation: ScannedatTibetan Buddhist Resource Center, 1430 Massachusetts Ave, 5th Floor
Cambridge, Mass.02138.

༄༅། །འགྲེལ་བ་དོན་གསལ་གྱི་རྣམ་བཤད་རྟོགས་དཀའི་
སྣང་བ་ཞེས་བྱ་བ་མཁས་གྲུབ་ཐམས་ཅད་
མཁྱེན་པས་མཛད་པ་བཞུགས་སོ།།
慈雲 ཁྱད་ནོར། PRECIOUSNESS
སེར་གཙུག་ནང་བསྟན་དཔེ་རྙིང་འཚོལ་བསྡུ་ཕྱོགས་སྒྲིག་ཁང་།
曲

གླེང་གཞི།
རབ་དཀར་གངས་རིའི་ཕྲེང་བས་ཡོངས་སུ་བསྐོར་ཞིང་འཛམ་གླིང་གོ་ལ་ཆེན་པོའི་སྤྱི་གཙུག་ཏུ་
ཆགས་པའི་མཐོ་སྒང་བོད་ཅེས་གྲགས་པའི་ས་ཡི་ཐིག་ལེར། ཕ་སྤྲེལ་རྒན་དང་། མ་བྲག་སྲིན་གཉིས་
ནས་མཆེད་པའི་བོད་མིའི་ཐོག་མ་བྱུང་བ་ནས་བཟུང་། སྐྱེ་བོ་རྣམས་ཀྱིས་རང་རང་གི་རྣམ་དཔྱོད་འདྲ་
མིན་གྱི་རྩལ་ལ་བརྟེན་ནས་རིག་པའི་གནས་ཅི་རིགས་གསར་གཏོད་དང་། འཕེལ་རྒྱས་གཏོང་མུས་སུ།
ལྷག་པར་དུས་རབས་བདུན་པའི་སྐབས་སུ་ས་གསུམ་ན་སྙན་པའི་གྲགས་པ་ཡོངས་སུ་ཁྱབ་པའི་ཆོས་ཀྱི་
རྒྱལ་པོ་སྲོང་བཙན་སྒམ་པོ་ཞེས་བྱ་བའི་སྐྱེས་མཆོག་གང་གི་མཁྱེན་བརྩེ་ནུས་པའི་བྱེད་ལས་ཉག་གཅིག་
གི་མཐུ་ལས། བོད་ཀྱི་ས་ཆེན་པོའི་ཁྱོན་ཀུན་ལ་ཁྱབ་པར་ནུས་ཤིང་། འཇིག་རྟེན་དང་། འཇིག་རྟེན་
ལས་འདས་པའི་ཆོས་ཀྱི་གནས་ལུགས་མཐའ་དག་ཇི་བཞིན་སྟོན་པར་ནུས་པ། ཆེས་ངོ་མཚར་རྨད་དུ་
བྱུང་བའི་བོད་ཀྱི་ཡི་གེ་འདི་བཞིན་ཐོག་མར་སྲོལ་གཏོད་མཛད་ལ། སྐྱེ་རྒུའི་ཕན་བདེའི་གཞི་རྩ་ནང་
ཆོས་བོད་དུ་བསྒྱུར་འགོ་བརྩམས་པ་དང༌། དུས་རབས་བརྒྱད་པའི་ནང་ཆོས་རྒྱལ་ཁྲི་སྲོང་ལྡེ་བཙན་གྱིས་
བསམ་ཡས་སུ་སད་མི་བདུན་གྱིས་ཐོག་དྲངས་རབ་བྱུང་གི་སྡེ་དང་། སྒྲ་བསྒྱུར་སློབ་གྲྭ་ཐོག་མར་བཙུགས་
ནས་བློ་རིག་བཀྲ་བའི་ལོ་ཙཱ་བ་དུ་མ་གསོ་སྐྱོང་གནང་སྟེ། ཉེ་འབྲེལ་རྒྱལ་ཁབ་ཁག་ནས་ནང་རིག་པ་
གཙོ་བོར་གྱུར་བའི་རིག་གཞུང་སྙིང་བཅུད་སྣ་ཚོགས་ལྗོངས་འདིར་དར་སྤེལ་མཛད་དེ། ཤེས་རིག་མཛོད་
བརྒྱའི་སྒོ་འཕར་ཡངས་པོར་ཕྱེ་བ་ནས་བཟུང་། དུས་རབས་རིམ་པའི་ནང་ཡུལ་ཁམས་འདིར་འཆད་
རྩོད་རྩོམ་གསུམ་ལ་མངའ་བརྙེས་པའི་མཁས་གྲུབ་གཉིས་ལྡན་གྱི་སྐྱེས་ཆེན་དམ་པ་ཇི་སྙེད་བྱོན་པ་
རྣམས་ཀྱིས་སྔ་ཕྱིར་བོད་ཡིག་ཏུ་བསྒྱུར་ཅིང་གཏན་ལ་ཕབ་པ་དང་། གསར་རྩོམ་མཛད་པའི་བསྟན་
བཅོས༌ཐམས༌ཅད༌འུ༌ཅག༌ལྟ༌བུས་ཚེ་གང་ངལ་བ་བསྟེན་ནས་བགྲངས་ཀྱང་བགྲང་བར་དཀའ་བས།
བོད་ཁུལ་གྱི་གསུང་རབ་གླེགས་བམ་ཐམས་ཅད་གཞི་གཅིག་ཏུ་བརྩིགས་ན་རི་རྒྱལ་ལྷུན་པོའི་དཔངས་

ལའང་སྐྱེངས་པ་སྟེར་ནུས་སོ་ཞེས་སྨྲས་ཀྱང་འུད་དུ་མི་ཆེ། དེ་ལྟ་བུའི་རྩ་ཆེའི་རིག་གཞུང་རྨོངས་པའི་ནད་
བརྒྱ་འཇོམས་པའི་སྨན་མཆོག་བདུད་རྩི་ལྟ་བུ་དེ་དག་གི་རོ་བཅུད་གངས་ཅན་པའི་ལུས་སེམས་སུ་ཤོག་
བུ་སྣུམ་ཚོས་བཞིན་དུ་སིམས་པ་ནས་བཟུང་། སྐྱེ་བོ་ཕལ་པ་དག་གི་བླང་དོར་འབྱེད་པའི་ཤེས་རཔ་ཀྱི་
ཚད་ཀྱང་ཆེས་མཐོན་པོར་སོན་ཏེ་སྒོ་གསུམ་དགེ་བཅུའི་ལས་ལ་བརྩོན་པ་དང་། བྱམས་དང་སྙིང་རྗེས་
རྒྱུད་དུལ་ཞིང་། ཡ་རབས་དང་གཤིས་བཟང་གི་མཛེས་སྡུག་རང་ཆས་སུ་ལྡན་པའི་མི་རིགས་ཁྱད་
འཕགས་ཅན་ཞིག་ཏུ་ཡར་རྒྱས་བྱུང་བའི་འབྲས་བུར། དེང་གི་དུས་སུའང་འཛམ་གླིང་ཤར་ནུབ་ལ་
གནས་པའི་སྲིད་འབྱོར་རིག་གསུམ་སྤྱི་དང་། ཡང་སྒོས་ཚན་རིག་རྩེར་སོན་གྱི་ཡུལ་གྲུ་དག་གི་མི་སྣ་
གྲགས་ཅན་རྣམས་ཀྱང་ཡུལ་འདི་དང་འདི་ཉིད་ཀྱི་རིག་གནས་ལ་བློ་ཁ་ཕྱོགས་ས་དང་། ཞིབ་འཇུག་བྱ་
ཡུལ་ཞིག་ཏུ་གྱུར་དོན་ཡང་དེ་ལྟར་ལགས།
འོན་ཀྱང་སེམས་ཅན་སྤྱི་མཐུན་གྱི་བསོད་ནམས་ཉམས་དམས་སུ་སོང་བའི་ཉེར་ལེན་ལས། ལོ་
བཅུའི་གོད་ཆགས་ཀྱི་ཁྲོད་དུ་སྟོང་གསུམ་ནོར་གྱིས་བཀང་སྟེ་ཡོན་དུ་ཕུལ་ན་ཡང་བླུ་ཐབས་བྲལ་བའི་
གངས་ལྗོངས་ཀྱི་ཁྱད་ནོར་ཏེ། གསུང་རབ་པར་ཤིང་དང་བཅས་པ་ཕལ་མོ་ཆེ་མེ་ལྷ་དང་ཆུ་ལྷའི་ཞལ་དུ་
ཕུལ་ཟིན་དག་ནི་བསྐྱར་གསོ་བྱ་རྒྱུའི་ནུས་མཐུ་རང་ཅག་སུ་ལའང་མེད་ལ། དུས་ངན་དེ་ལྟ་བུའི་ཁྲོད་
ནས་སྟེས་དབང་གིས་ད་ལྟ་ས་སྟེང་དུ་ལྷག་ལུས་གསུང་རབ་དག་ཀྱང་ཕལ་ཆེ་བ་དཔེ་རྒྱུན་དཀོན་རིགས་
ཤ་སྟག་ཏུ་གྱུར་སྟབས་དེང་སྐབས་རིག་གནས་དངོས་རྫས་ཀྱི་ལམ་ལུགས་གཞིར་བཟུང་བདག་སྲུང་བྱེད་
དགོས་རྐྱེན། རིག་གཞུང་དོན་གཉེར་བའི་སྤྱན་ལམ་དུ་བསྟར་མ་ཐུབ་པས་གསུང་རབ་ཀྱི་དགོས་པ་ཇི་
བཞིན་མ་གྲུབ་ཅིང་། དེ་བས་ཉེན་ཚབས་ཆེ་བ་ནི་འབྱུང་བཞི་སོགས་ཀྱི་གནོད་པས་ས་སྟེང་དུ་རྩ་བརླག་
མི་གཏོང་བའི་ངེས་པ་མེད་གཤིས། འདི་ཀུན་བདག་སྲུང་གནད་འཁེལ་བྱ་རྒྱུ་དེ་གཞན་ལ་འགེལ་ཐབས་
མེད་པའི་རང་ཅག་ཁོ་ནའི་འགན་འཁྲི་ཉིད་དུ་ངེས་སོ། །
དེར་བརྟེན་སེ་ར་ཐེག་ཆེན་གླིང་དང་ལྷ་ལྡན་གཙུག་ལག་ཁང་མཉམ་འབྲེལ་གྱིས་སེར་གཙུག་
ནང་བསྟན་དཔེ་རྙིང་འཚོལ་བསྡུ་ཕྱོགས་སྒྲིག་ཁང་ཞེས་པའི་ཚན་པ་ཞིག་ཆེད་དུ་བཙུགས་ནས་ད་བར་
2

བགྲང་བྱ་གསུམ་ལྷག་ཙམ་གྱི་རིང་ལ་ཕྱོགས་གཉིས་ནས་ཐུན་མོང་དུ་མ་ཐེབས་སྒོར་ས་ཡ་གསུམ་ལྷག་
ཙམ་བཏང་སྟེ་དཔེ་དཀོན་མྱུར་སྐྱོབ་དང༌། དེང་སྐབས་སློབ་གཉེར་བའི་ཉེར་མཁོའི་ཆེད་དུ་གངས་ཅན་
ཁྱད་ནོར་ཞེས་པའི་དཔེ་ཚོགས་གསར་དུ་བསྒྲིགས་ཏེ་ད་ཕན་པོད་འཕྲེང་ཉིས་བརྒྱར་ཉེ་བ་པར་སྐྲུན་ཟིན་
པ་དང༌། དགོན་སྡེ་དང༌། སྤྱི་ཚོགས་ཀྱི་དཔེ་མཛོད་ཁང་བརྒྱ་ལ་ཉེ་བར་ཆ་ཚང་གཉིས་ཪེ་རིན་མེད་
འབུལ་ལམ་ཞུས་པ་ཕུད། དེ་བྱིངས་མ་གནས་ཙམ་གྱི་ཐོག་ནས་སྤུས་འཚོང་ཞུས་ཏེ། རྒྱལ་བསྟན་ལ་སྲི་
ཞུ་དང་རིས་མེད་སེར་སྐྱ་ཐོས་བསམ་ཅན་རྣམས་ཀྱི་ཐུགས་འདུན་སྐོང་ཐབས་ཞུ་མུས་སུ་ཡོད་པ་དང༌།
འདས་པའི་ལོ་ཟླའི་ནང་ངོས་ཚོའི་ལས་གཞི་ལ་གོང་རིམ་འབྲེལ་ཡོད་ཚན་པ་ཁག་གི་དབུ་ཁྲིད་
ནས་གཟིགས་སྐྱོང་བླ་ན་མེད་པ་གནང་བ་དང་། མཁྱེན་དཔྱོད་མཁའ་ལྟར་ཡངས་ཤིང་། ལྷག་བསམ་
དུང་ལྟར་དཀར་བའི་སྐྱེས་ཆེན་དུ་མས་ངོས་ཚོའི་ལས་ཀར་གདེང་འཇོག་ཚད་མེད་དང༌། མ་ནོར་ལམ་
སྟོན། མ་དཔེ་མཁོ་འདོན་གནང་བ་སོགས་ཀྱིས་མཚོན། ང་ཚོར་ཕྱར་བ་གྲུ་འདེགས་ཀྱིས་ལྷད་མེད་རྒྱབ་
སྐྱོར་རོགས་རམ་གནང་བར་རྗེས་སུ་ཡིད་རངས་དང་། སྙིང་དབུས་ནས་ཐུགས་རྗེ་ཆེ་ཞེས་ཞུ་བ་དང་
ཆབས་ཅིག །འབྱུང་འགྱུར་ཡང་སེར་གཙུག་ནས་དགེ་ལུགས་གསུང་འབུམ་གཙོ་བོར་གྱུར་པའི་རིས་
མེད་གསུང་རབ་དཔེ་རྒྱུན་དཀོན་རིགས་དང་། ཞིབ་འཇུག་ཚན་པ་ཁག་དང་། སློབ་གྲྭ་ཁག་ལ་ཉེ་བར་
མཁོ་བའི་རིག་གཞུང་དག་ཀྱང་རིམ་པས་པར་སྐྲུན་ཞུ་རྒྱུའི་འདུན་པ་སྙིང་བཅངས་སུ་ཡོད་པ་ལགས་ན།
ལྷག་བསམ་རྣམ་དཔྱོད་ཅན་གྱི་རིས་མེད་སེར་སྐྱ་ཀུན་ནས་མ་དཔེ་མཁོ་འདོན་དང༌། ང་ཚོའི་ལས་ཀར་
རྩ་ཆེའི་ལམ་སྟོན་བཀའ་སློབ་མུ་མཐུད་ལྷུག་སྩོལ་ཡོད་པ་མཁྱེན་ཞེས་ཞུའོ། །
སེར་གཙུག་ནང་བསྟན་དཔེ་རྙིང་འཚོལ་བསྡུ་ཕྱོགས་སྒྲིག་ཁང་ནས།

དཀར་ཆག
༡ མཁས་གྲུབ་ཐམས་ཅད་མཁྱེན་པའི་རྣམ་མཐར་མཁས་པའི་ཡིད་འཕྲོག་་་་་་་་(ཀ)
་་་་་་་་་་་་་(2)
༡ རྣམ་བཤད་རྟོགས་པར་དཀའ་བའི་སྣང་བ།
(༣
༢ བཤད་པ་ལ་འཇུག་པ།
་་་་་་་་་་་་་་་་་་་་་་་(༥)
༤ བཤད་པ་ཉེ་བར་འགོད་པ།
་་་་་་་་་་་་་་་་་་་་་་་་་་་་་་་་་་་་་་(༧)
༥ ཡུམ་སྲས་ཀྱི་དོན།
(༡༢)
༦ ཆོས་ཀྱི་འཁོར་ལོ་བསྐོར་བའི་ཚུལ་བཤད་པ།
(༡༧)
༧ གཞི་གཉེན་རྣམ་པ་གསུམ་ལ་དོགས་པ་དཔྱོད་པ།
(༡༩)
༨ འདིར་བསྟན་ཡང་དག་མཐའ་བཤད་པ།
ལ་ས་ལ་་་་་་་་་་ལ་་(37)
༩ བསྟན་བཅོས་གཞན་ལ་འཇུག་པའི་ཡན་ལག་དགོས་འབྲེལ།
L པ་་་(༢༦ )
༡༠ མཁྱེན་གསུམ་གྱི་མཚན་ཉིད་དང་དབྱེ་བ་ས་མཚམས།
(༣༠)
༡༡ དངོས་པོ་བརྒྱད་ཀྱི་གྲངས་ངེས་དང་གོ་རིམ།
》སྐབས་དང་པོ། རྣམ་མཁྱེན་མཚོན་བྱེད་ཀྱི་ཆོས་བཅུ།
་་་་་་་་་་་་་་་་་་(༣༡)
༡༢ ཐེག་ཆེན་སེམས་བསྐྱེད་བཤད་པ།
་་་་་པ་་ས ་་་་་་་་་་་་་་
(༣༨)
༡༣ གདམས་ངག་བཤད་པ།
ཟ་་བ་་་་་་་་ལ་་་་་་་་་་་་
(༤
༡༤ ཀུན་རྫོབ་བདེན་པ་དང་དོན་དམ་བདེན་པ་བཤད་པ
(༤༢)
༡༥ བདེན་པ་བཞི་བཤད་པ།
(༤༥)
༡༦ སྐྱབས་གསུམ་གྱི་རྣམ་བཞག་བཤད་པ།
་(༤༥)
༡༧ ཐེག་ཆེན་གྱི་ཞུགས་འབྲས་ཀྱི་རྣམ་བཞག་བཤད་པ།
་་་་་་་་་་་་ས་་་་་་་་་་་་་་་(༦༡)
༡༨ ངེས་འབྱེད་ཡན་ལག་བཤད་པ།
༡༩ ཐེག་ཆེན་གྱི་སྒྲུབ་པའི་རྟེན་རང་བཞིན་གནས་རིགས་བཤད་པ། ( ༨༧)
(༩༧)
༢༠ ཐེག་ཆེན་སྒྲུབ་པའི་དམིགས་པ་བཤད་པ།

ག
༢༡ ཐེག་ཆེན་སྒྲུབ་པའི་ཆེད་དུ་བྱ་བ་བཤད་པ། (༡༠༡)
༢༢གོ་སྒྲུབ་བཤད་པ།་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་
(༡༠༢)
༢༣ འཇུག་སྒྲུབ་བཤད་པ།་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་ལ་་་---་-་་་་་་
(༡༠༧)
༢༤ བྱམས་སོགས་ཚད་མེད་བཞི་བཤད་པ།་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་
(༡༡༥)
༢༥ ཚོགས་སྒྲུབ་བཤད་པ།་(༡༡༦)
༢༦རྟོགས་དཀའ་བ་བྱེ་བྲག་ཏུ་བཤད་པ། (༡༡༧)
༢༧ ངེས་འབྱུང་སྒྲུབ་པ་བཤད་པ། (༡༢༦)
༢༨ ལམ་ཤེས་ཀྱི་ཡན་ལག་བཤད་པ།་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་
(༡༢༧)
་་་་་ལ་་་་་་་་་་་་་་་་་་་་་་་་་་་་
(༡༣༢)
༣༠ རང་རྒྱལ་གྱི་ལམ་ཤེས་པའི་ལམ་ཤེས་བཤད་པ། (༡༣༦)
༣༡ བྱང་སེམས་ཀྱི་ལམ་ཤེས་པའི་ལམ་ཤེས་བཤད་པ།་་་་་་་་་་་་་་་་་་་་་་་་་་་་་་་་་་་་་
༣༢ཐེག་ཆེན་གྱི་སྒོམ་ལམ་བཤད་པ། ( ༡༤༩)
༣༤མོས་པའི་ཕན་ཡོན་བཤད་པ། (༡༥༢)
(༡༥༢)
༣༦ རྗེས་སུ་ཡི་རང་སྒོམ་ལམ་བཤད་པ། (༡༥༤)
༣༧
སྒྲུབ་པ་སྒོམ་ལམ་བཤད་པ། (༡༥༥)
(༡༥༥)
སྐབས་གསུམ་པ། གཞི་ཤེས་མཚོན་བྱེད་ཀྱི་ཆོས་དགུ་བཤད་པ།
༣༩ གཞི་ཤེས་ཀྱི་ངོ་བོ་བཤད་པ། (༡༦༥)
༤༠ ཉེ་རིང་གི་རྒྱུ་མཚན།་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་
(༡༦༥)

ང
(༡༦༧)
༤༢ གཞི་ཤེས་སྒོམ་པའི་སྦྱོར་བ་བཤད་པ། (༡༧༠)
༤༣སྦྱོར་བ་དེའི་མཉམ་ཉིད་བཤད་པ། (༡༧༣)
༤༤ མཉམ་ཉིད་རྟོགས་པའི་འབྲས་བུ་མཐོང་ལམ་བཤད་པ། (༡༧༤)
སྐབས་བཞི་བ། རྣམ་རྫོགས་སྦྱོར་བ་མཚོན་བྱེད་ཀྱི་ཆོས་བཅུ་གཅིག
༤༥ རྣམ་རྫོགས་སྦྱོར་བའི་བསྒོམ་བྱའི་རྣམ་པ་བཤད་པ། ་་་་་་་་་་་(༡༧༨)
༤༦ སྒོམ་བ་པོའི་རྟེན་གྱི་གང་ཟག་བཤད་པ། (༢༠༡)
༤༧ སྦྱོར་བའི་ཡོན་ཏན་བཤད་པ།་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་(༢༠༤)
༤༨ སྦྱོར་བའི་སྐྱོན་བཤད་པ། ་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་པ་
(༢༠༥)
༤༩ སྦྱོར་བའི་རང་བཞིན་མཚོན་བྱེད་ཀྱི་མཚན་ཉིད་བཤད་པ། (702)
༥༠ སྒོམ་བྱུང་གི་སྦྱོར་བའི་ཉེར་རྒྱུ་ཐར་པ་ཆ་མཐུན་བཤད་པ། (༢༢༣)
༥༡ ཐེག་ཆེན་གྱི་ངེས་འབྱེད་ཆ་མཐུན་བཤད་པ། (༢༢༧)
(༢༣༦)
༥༣སྲིད་ཞི་མཉམ་ཉིད་ཀྱི་སྦྱོར་བ་བཤད་པ།་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་(༢༥༧)
༥༤ཞིང་དག་སྦྱོར་བ་བཤད་པ། (༢༦༤)
༥༥ ཐབས་མཁས་སྦྱོར་བ་བཤད་པ། (༢༦༥)
སྐབས་ལྔ་བ། འབྲས་བུ་རྩེ་སྦྱོར།
༥༦ དྲོད་རྩེ་སྦྱོར་བཤད་པ། ་་་་་་་་་ལ་་་་་་་་་་་་་་་་་་(༢༦༦)
༥༧ རྩེ་མོའི་རྩེ་སྦྱོར་བཤད་པ། (༢༦༨)
༥༨ བཟོད་པའི་རྩེ་སྦྱོར་བཤད་པ། ་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་
(༢༦༩)
༥༩ ཆོས་མཆོག་གི་རྩེ་སྦྱོར་བཤད་པ།
(༢༧༡)

ཅ
༦༡ རྟེན་ཅིང་འབྲེལ་བར་འབྱུང་བ་ཡན་ལག་བཅུ་གཉིས་ཀྱི་མཐའ་བཤད་པ།་་་(༢༩༢)
་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་༦༢ སྒོམ་ལམ་རྩེ་སྦྱོར་བཤད་པ། (༢༩༥)
་་་་་་་་་་་་་་་་་་་་ལ་་་་་་་་་་་་་་་་་་་་་་་་
༦༣ བར་ཆད་མེད་པའི་རྩེ་སྦྱོར་བཤད་པ།
༦༤ བསལ་བྱ་ལོག་རྟོག་བཤད་པ། (༣༠༧)
སྐབས་དྲུག་པ། མཐར་གྱིས་སྦྱོར་བ་བཤད་པ།
༦༥ མཐར་གྱིས་སྦྱོར་བ་མཚོན་བྱེད་ཀྱི་ཆོས་བཅུ་གསུམ་བཤད་པ། ( ༣༡༠)
སྐབས་བདུན་པ། སྐད་ཅིག་མའི་སྦྱོར་བ་བཤད་པ།
༦༦ སྐད་ཅིག་སྦྱོར་མཚོན་བྱེད་ཀྱི་ཆོས་བཞི་བཤད་པ། ( ༣༡༢)
སྐབས་བརྒྱད་པ། འབྲས་བུ་ཆོས་སྐུ་བཤད་པ།
་་་་་་་་་་་་་་་་་་་་་་་་་༦༧ ( ༣༡༦)སྤྱིའི་དོན་བཤད་པ།
པ་་་་་་་་་་་་་་་་་་་་་་་་་་་་་་་་་་་་་་་་་་་་ལ་་་་་་་་་་་་་་་་་་་་་
(༣༢༢)༦༨ ཡན་ལག་གི་དོན་བཤད་པ།
་་་པ་་་་པ་་་་་་་་་་་་་་་་་་་་་་་་་་་་་་་་་་་་་་་་་་་ལ་་་་་་་་་་་་་་་་
( ༣༢༢)
༦༩ ངོ་བོ་ཉིད་སྐུ་བཤད་པ།
༧༠ ཡེ་ཤེས་ཆོས་སྐུ་བཤད་པ།་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་( ༣༢༣)
་་་་་་་་་་་་་་་་་་་་་་་་་་་་་་་་་་་་( ༣༣༡)༧༡ ལོངས་སྤྱོད་རྫོགས་པའི་སྐུ་བཤད་པ།
(༣༣༣)
༧༢ སྤྲུལ་སྐུ་བཤད་པའོ།
༧༣ གཉིས་པ་བར་མ་ལ་དད་པ་ལ་དྲུག་ཏུ་བསྡུས་པ་བཤད་པ།་(༣༣༧)
(༣༣༨)
༧༤ གསུམ་པ་བསྡུས་པ་ལ་དད་པ་ལ་གསུམ་དུ་བསྡུས་པ་བཤད་པ།
་་་་་་-་་་ལ་་་་་་་་་་་་་
༧༥ བསྟན་བཅོས་བརྩམས་པའི་དགེ་བ་བསྔོ་བ། ( ༣༣༨)
ལ་་་་་་་་་་་་་་་་་་་་་་་་་་་་་་་་་་་་་་
( ༣༣༩)
༧༦ ཁེངས་བསྐྱང་ཞིང་དགའ་བ་རྗེས་སུ་བསྒྲག་པ།
ปป མཐའ་མར་དགེ་བ་མཇུག་གི་དོན་བཤད་པའོ། ( ༣༤༠)

1
༄༅། །མཁས་གྲུབ་ཐམས་ཅད་མཁྱེན་པའི་རྣམ་ཐར་མཁས་པའི་ཡིད་འཕྲོད་ཅེས་
བྱ་བ་བཞུགས་སོ། །
ཨོཾ་བདེ་ལེགས་སུ་གྱུར་ཅིག །མཁྱེན་པ་ཤེས་བྱ་ཀུན་ཏུ་སོང་ཡང་འགྲོ་བས་དཔག་པར་མི་ནུས་
ཤིང་། །བརྩེ་བ་ཐུགས་ཀྱི་གཏེར་དུ་སྦས་ཀྱང་སྲིད་པ་ཉི་བཞིན་ལྷང་ངེར་གསལ། །མཛད་པ་ལུས་
ཅན་ཀུན་ལ་སྙོམས་ཀྱང་བདུད་སྡེའི་སྙིང་ལ་འཇིགས་པ་བསྐྱེད། །ཕུན་ཚོགས་ཡོན་ཏན་དཔལ་གྱིས་
མཐོ་བའི་འཇམ་དབྱངས་དེ་ཡིས་འགྲོ་ཀུན་སྐྱོངས། །རྒྱན་བ་ཀུན་གྱི་མཁྱེན་བརྩེ་དྲི་མེད་ནོར་བུའི་དཀྱིལ་
ཁོར་རབ་རྒྱས་པ། བློ་བཟང་ཐུགས་ཀྱི་དག་པའི་མཁའ་ལ་རྣམ་པ་བཀོད་པའི་དཔལ་ལྡན་པས། །གྲགས་
པའི་འོད་དཀར་ཕྱོགས་ཀུན་ཁྱབ་པ་ཁྱོད་ཀྱི་འཕྲིན་ལས་བཟང་པོ་ཡི། །དཔལ་གྱིས་འགྲོ་འདིར་ལམ་
མཆོག་གསལ་མཛད་གང་དེར་གུས་པས་ཕྱག་བགྱིད་དོ། །རྡོ་རྗེ་འཆང་གིས་མངོན་པར་དབང་བསྐུར་
དུས་ཀྱི་འཁོར་ལོས་ལུང་བསྟན་པ། །བློ་བཟང་མཆོག་དེའི་ལེགས་པར་བཤད་པའི་བང་མཛོད་ཀུན་
ལ་དབང་བསྒྱུར་པས། །དགེ་ལེགས་རྒྱུན་མི་འཆད་པའི་གཏེར་གྱུར་དཔལ་ལྡན་མཁས་པ་ཀུན་གྱི་མགོར།།
བཟང་པོའི་ཞབས་པད་ངལ་བོས་མཛད་པས་བདག་ལ་བློ་གྲོས་མཆོག་སྩོལ་མཛོད། །དེ་ལ་འདིར་རྒྱལ་
བ་གཉིས་པ་ཤར་ཙོང་ཁ་པ་ཆེན་པོའི་སྲས་ཀྱི་ཐུ་བོ་རྣམས་ཀྱི་ནང་ནས་མཆོག་ཏུ་གྱུར་བ་ཁམས་གསུམ་
ཆོས་ཀྱི་རྒྱལ་པོ་མཁས་གྲུབ་ཐམས་ཅད་མཁྱེན་པ་དགེ་ལེགས་དཔལ་བཟང་པོའི་རྣམ་པར་ཐར་པ་རྒྱ་
མཚོ་ལྟ་བུ་ནས་ཆ་ཤས་ཙམ་ཞིག་དད་པའི་སྒོ་ནས་བརྗོད་པ་ནི། དེ་ཡང་སངས་རྒྱས་སྣང་བ་མཐའ་
ཡས་ངོ་བོ་ཆོས་ཀྱི་སྐུ་ལས་གཡོ་བ་མེད་ཀྱང༌། སྙིང་རྗེ་ཆེན་པོས་མ་དག་པའི་འཇིག་རྟེན་གྱི་ཁམས་
རྣམས་སུ་གང་ལ་གང་འདུལ་གྱིས་སྐུའི་རྣམ་པར་སྤྲུལ་བ་དཔག་ཏུ་མེད་པ་ཇི་ལྟར་ནམ་མཁའི་ལམ་ནས་
ཟླ་བའི་དཀྱིལ་འཁོར་གཅིག་ཉིད་ཀྱིས་ས་སྟེང་གི་སྣོད་ཐ་དད་པ་དག་གི་ནང་དུ་ཅིག་ཅར་རང་གི་གཟུགས་
བརྙན་སྟོན་པ་བཞིན་དུ་འབད་རྩོལ་མེད་པར་སྟོན་ལ། ཁྱད་པར་བསྐལ་བཟང་སངས་རྒྱས་བཞི་པ་ཤཱཀྱ་
ཐུབ་པའི་བསྟན་པ་འདིར་རྒྱ་བོད་གཉིས་ཀ་ལ་བཀའ་དྲིན་ཆེ་བ་སློབ་དཔོན་པད་མ་སམ་བྷ་ཝ་ཇོ་བོ་ཨ་

2
ཏི་ཤ་སོགས་རྣམ་པར་སྤྲུལ་བ་བསམ་གྱིས་མི་ཁྱབ་པས་མཐའ་དག་བརྗོད་པར་ག་ལ་ནུས། འོན་ཀྱང་
མཁས་གྲུབ་ཆེན་པོ་འདི་ཉིད་སྐུ་སྐྱེ་བ་གཅིག་ནས་གཅིག་ཏུ་བར་མ་ཆད་པར་རིམ་བཞིན་བརྒྱུད་པའི་ཐོག་
མ་ནི། ཐུབ་པའི་དབང་པོའི་ཉན་ཐོས་ཀུན་གྱི་མཆོག་གི་གཙོ་བོར་གྱུར་བ་འཕགས་པ་གནས་བརྟན་ཆེན་
པོ་རབ་འབྱོར་ཡིན་ཅིང་། དེ་ནས་རིམ་པ་ལྟར་བྱང་ཕྱོགས་ཤམ་བྷ་ལར་རིགས་ལྡན་འཇམ་དཔལ་
གྲགས་པ། རྒྱ་གར་ཤར་ཕྱོགས་སུ་འཁྲུངས་པ་རང་རྒྱུད་ཤིང་རྟའི་སྲོལ་འབྱེད་སློབ་དཔོན་ཆེན་པོ་ལེགས་
ལྡན་འབྱེད། སླར་ཡང་ཡུལ་དེར་འཁྲུངས་པ་ཨ་བྷ་ཡ་ཀ་ར་ཞེས་རྗེ་བཙུན་རྡོ་རྗེ་རྣལ་འབྱོར་མས་རྗེས་
སུ་བཟུང་བའི་མཁས་གྲུབ་ཆེན་པོ། རྟ་ནག་ཕུར་ལྷས་ཀྱི་ཁུག་པ་ཞིག་ཏུ་འཁྲུངས་པས་འགོས་ཁུག་པ་
ལྷས་བཅས་སུ་གྲགས་པའི་ལོ་ཙྪ་བ་ཆེན་པོ་འགོས་ལེ་དབང་ཕྱུག་རྒྱ་མཚོ། འཇམ་མགོན་འཁོན་རིགས་
ས་སྐྱའི་གདུང་དྲི་མ་མེད་པར་འཁྲུངས་ཤིང༌། བོད་གངས་ཅན་གྱི་ལྗོངས་ན་རིག་གནས་ཀུན་ལ་མཁས་
པའི་ཡང་རྩེར་གྱུར་བའི་པཎ་ཊི་ཏ་ཀུན་དགའ་རྒྱལ་མཚན། ཚོད་འདུས་ཞྭ་ལུའི་བྱ་འདབས་སུ་སྔགས་
འཆང་ཞིག་གི་སྲས་སུ་འཁྲུངས་པའི་སང་སྔགས་རྙིང་མའི་གྲུབ་ཐོབ་གཡུང་སྟོན་རྡོ་རྗེ་དཔལ་བ་རྣམས་
སུ་སྐུའི་སྐྱེ་བ་བཞེས་སོ། །མཁས་གྲུབ་རྣལ་འབྱོར་གྱི་དབང་ཕྱུག་རྒྱལ་བ་གཡུང་སྟོན་རྡོ་རྗེས་དེ་མ་ཐག་
པའི་སྐུའི་སྐྱེ་བ་བདག་གི་བླ་མ་མདོ་སྔགས་བསྟན་པའི་མངའ་བདག་མཁས་ཤིང་གྲུབ་པའི་དབང་ཕྱུག་
ཐམས་ཅད་མཁྱེན་པ་དགེ་ལེགས་དཔལ་བཟང་པོ་འདི་ཉིད་ནི་ལི་ཡུལ་ལྕང་རྭ་སྨུག་པོ་ནས་འོངས་པའི་
སེའི་རིགས་ཀྱི་སྔབ།ས་འཆང་ཞིག་ངམ་རིང་རྒྱབ་མཁར་དུ་ཆགས་པའི་བརྒྱུད་པ་རིམ་པ་དུ་མ་ཞིག་འདས་
པའི་འོག་ཏུ་གདུང་མ་ཉམས་པར་འཁྲུངས་པ་ཡབ་ཀུན་དགའ་བཀྲ་ཤིས་དཔལ་བཟང་དང༌། ཡུམ་རུ་
དྲེན་རྒྱལ་མོ་གཉིས་ཀྱི་སྲས་སུ་ཁྲོ་བོ་ཞེས་པ་ཤིང་མོ་གླང་གི་ལོ་ལ། ལ་སྟོད་བྱང་གི་སའི་ཆ་ཕོ་བྲང་དཀར་
པོ་བདེ་ལྡན་དུ་སྐུ་བལྟམས་སོ། །དེ་ལྟར་རིགས་བརྒྱུད་ཕུན་སུམ་ཚོགས་པའི་ཡབ་ཡུམ་དེ་གཉིས་ལ།
བར་བ་བ་སོ་ཆོས་ཀྱི་རྒྱལ་མཚན་དང། ཐ་ཆུང་བསོད་ནམས་བཀྲ་ཤིས་ཏེ་སྲས་གསུམ་མངའ་བ་ལས།
རྗེ་འདི་ཉིད་ཆེ་བ་ཡིན། འཁྲུངས་མ་ཐག་ནས་གུར་མགོན་ལྕམ་དྲལ་སོགས་སྐུ་ཚེ་སྔ་མ་རྣམས་ནས་
རྗེ་འདི་ཉིད་ལ་ལུས་དང་གྲིབ་མ་བཞིན་དུ་འགྲོགས་པའི་བསྟན་སྲུང་རྣམས་ཀྱིས་བར་ཆད་ལས་དངོས་

3
སུ་བསྐྱབ་ཅིང༌། ཞལ་གཟིགས་ཏེ་འཕྲིན་ལས་ཚུལ་བཞིན་དུ་བསྒྲུབ་པར་ཞལ་གྱིས་བཞེས། གཞོན་
ནུ་ཉིད་ནས་བྱིས་པ་ཐ་མལ་བའི་སྤྱོད་པ་ལས་རིང་དུ་འདས་ཤིང་། སྔོན་གནས་རྗེས་སུ་དྲན་པའི་གསུང་
མང་དུ་བྱོན། མཁས་གྲུབ་ལྷའི་དབང་པོ་སོགས་དམ་པ་བརྒྱུད་མར་བྱོན་པའི་སྤྲུལ་བ་ཡིན་པར་སྐྱེ་བོ་
ཡོངས་ལ་གྲགས་པས་གཞོན་ནུའི་སྐབས་ནས་མཁས་གྲུབ་ཆོས་རྗེ་ཞེས་པའི་མཚན་ཐོགས། སྐུ་ཚེ་སྔོན་
མའི་བག་ཆགས་སད་པའི་རྒྱུས་གཞུང་ལ་ཐོས་པ་ཚོལ་བ་ལ་བྱང་ཆུབ་སེམས་དཔའ་རྟག་ཏུ་ངུ་ཤེར་ཕྱིན་
གྱི་དོན་ཚོལ་བ་ལ་རིམ་པ་ལྟར་ངམ་རིང་དང་ས་སྐྱ་སོགས་སུ་ཕེབས་ནས། སྡེ་སྣོད་འཛིན་པའི་མཁས་
པ་མང་པོའི་དབུས་སུ་མཚན་ཉིད་ཐེག་པའི་གཞུང་ལུགས་ལ་གསན་སྦྱོང་ཡང་དག་པར་གནང་། མཁྱེན་
རབ་ཐོགས་པ་མེད་པའི་བློ་གྲོས་ཀྱི་རྩལ་དང་ལྡན་པས་མཁས་པ་རྣམས་ཀྱི་ཡིད་ཕྲོགས་ཏེ་ཕྱོགས་ལས་
རྣམ་པར་རྒྱལ་བའི་གྲགས་པ་ཐོབ། མཁས་གྲུབ་སེང་གེ་རྒྱལ་མཚན་དཔལ་བཟང་པོས་ཁན་པོ་དང་།
རྒྱལ་བ་ཡོན་ཏན་འོད་ཀྱིས་སློབ་དཔོན་མཛད་ནས་ཚིག་སྔ་མ་དགེ་ཚུལ་གྱི་སྡོམ་པ་ཡང་དག་པར་བཞེས་
ཏེ༑ མཚན་མཁས་གྲུབ་དགེ་ལེགས་དཔལ་བཟང་པོར་གསོལ། ངམ་རིང་དུ་བོ་དོང་པཎ་ཆེན་འཇིགས་
བྲལ་ཕྱོགས་ལས་རྣམ་རྒྱལ་གྱིས་རིགས་གཏེར་ནང་འགལ་གྱི་ཕུང་པོ་འདི། ངས་མགོ་ནས་མཐར་ཆགས་
སུ་དགག་པ་བྱེད་པ་ཡིན་པས། ཁྱེད་ས་སྐྱ་བ་རྣམས་གྲོས་གྱིས་ལ་ལ་༽ཐོབ་གསུངས་ནས་རིམ་བཞིན་
བཀག་པས། དེ་དུས་ས་སྐྱ་བའི་དགེ་བཤེས་སུས་ཀྱང་ལན་མཛད་མ་ནུས་པ་ན། རྗེ་འདི་ཉིད་སྐུ་ཤིན་
ཏུ་གཞོན་པར་དགུང་ལོ་བཅུ་དྲུག་གི་སྐབས་ཡིན་ཀྱང་ངས་ལན་བྱེད་གསུངས་ནས། དངོས་སྟོབས་
ཀྱི་རིགས་པ་དང་དྲི་མ་མེད་པའི་ལུང་གིས་དགག་པ་རྣམས་ཕམ་པར་མཛད་དེ། རིམ་བཞིན་ཡི་གེར་
བཀོད། མཁས་མཆོག་བོ་དོང་པཎ་ཆེན་པ་ཐུགས་ཡིད་ཕྱོགས་ཏེ་ཕྱིས་ཁོང་གིས་རྗེ་འདི་ལ་སངས་རྒྱས་
བཅོམ་ལྡན་འདས་མཁས་གྲུབ་དགེ་ལེགས་དཔལ་བཟང་པོ་ལ་ཆེད་དུ་བརྗོད་པ་བུང་རྣམ་པར་རྩེན་པའི་
རྒྱུ་མང་ཞེས་བྱ་བའི་བསྟོད་པ་ཚིག་དོན་ཕུན་སུམ་ཚོགས་པ་ཞིག་ཀྱང་མཛད། དེ་ཡང་ས་པཎ་གྱིས།
མཁས་པ་མཁས་པའི་ནང་ན་མཛེས། །བླུན་པོས་མཁས་པ་ཇི་ལྟར་འཁུར། །ཞེས་དང། ལེགས་
བཤད་མཁས་པའི་བློ་གྲོས་ཀྱིས། །གོ་ཡི་བླུན་པོས་དེ་ལྟ་མིན། །ཞེས་གསུངས་པ་ལྟར། བླུན་པོ་ཕྲག་

4
དོག །ཞེ་སྡང་དང་། ཁེ་འདོད་དང་། གྲགས་འདོད་དང༌། ཆགས་སྡང་སོགས་ཀྱིས་ཀུན་ནས་
བསླངས་ནས་རྩོད་ཀྱི་མཁས་པ་རྣམས་ནི་དེ་ལས་བཟློག་སྟེ་བསྟན་པའི་དག་ཐེར་གྱི་ཆེད་དུ་དགག་སྒྲུབ་
སྤང་གསུམ་གྱི་སྒོ་ནས་རྩོད་པ་ཆོས་ཕྱོགས་སུ་ཞི་བར་བྱེད་དོ། །ཤིང་མོ་ལུག་གི་ལོ་སྨིན་དྲུག་ཟླ་བའི་
སྔ་དྲོའི་ཆ་ལ་རྗེ་བཙུན་མཁས་པའི་དབང་པོ་རེད་མདའ་བ་གཞོན་ནུ་བློ་གྲོས་ཀྱིས་མཁན་པོ། རྗེ་དཔལ་
འབྱོར་ཤེས་རབ་ཀྱིས་ལས་སློབ། མཉམ་པ་བློ་གྲོས་མཚུངས་མེད་ཀྱིས་གསང་སྟོན་མཛད་ནས། དད་
པའི་དགེ་འདུན་གྲངས་ཚང་བའི་དབུས་སུ་བསྙེན་པར་རྫོགས་པ་དགེ་སློང་གི་སྡོམ་པ་ཡང་དག་པར་བཞེས་
ཏེ་འདུལ་བ་འཛིན་པའི་དབུས་ན་མངོན་པར་མཐོ་བར་གྱུར་ཏོ། །དེ་སྐབས་སུ་རེད་མདའ་བ་ལ་དབུ་
ཚད་འདུལ་བ། མངོན་པ། ཕར་ཕྱིན་སོགས་དཀའ་ཆེན་རྣམས་ཀྱི་གཞི་བཤད། གཞན་ཡང་ཕྱི་མཚན་
ཉིད་ཐེག་པའི་གཞུང་ལུགས་མཐའ་ཡས་པ་དང་ས་ལུགས་ཀྱི་ཀྱེེ་རྡོར་བསྐྱེད་རྫོགས་ཀྱིས་མཚོན། རྒྱུད་
སྡེ་བཞིའི་དཀའ་གནད་རྣམས་ཀྱི་ཟབ་ཁྲིད་དང༌། དབང་ལུང་སོགས་སྔག་ཕྱོགས་ཀྱི་ཆོས་བཀའ་བསམ་
གྱིས་མི་ཁྱབ་པ་གསན་ཏེ། བླ་མ་འདི་ཉིད་སྐུ་དྲིན་ཆེ་ཤོས་གཅིག་ཏུ་མཛད་དོ། །མཉམ་མེད་ནམ་མཁའི་
རྣལ་འབྱོར་བ་ལ་ཤངས་ལུགས་ཀྱི་མགོན་པོའི་ཆོས་སྐོར་ཡོངས་རྫོགས་གསན་ནས། གཏོར་བཤད་
ལས་ཚོགས་སོགས་ཡིག་ཆ་རྣམ་པར་དག་པ་མང་བརྩམས། གཞན་ཡང་ལམ་འབྲས་པ་ཡེ་ཤེས་དཔལ་
བ༑ བྱང་སེམས་ཀུན་དགའ་རྒྱལ་མཚན། བུདྡྷ་ཤྲའི། འཇམ་དབྱངས་རིན་པོ་ཆེ། རྒྱལ་ཆེན་མཁས་
གྲུབ་སེང་གེ་རྒྱལ་མཚན་སོགས་བླ་མ་མང་པོར་དཔལ་ལྡན་ས་སྐྱའི་རིང་ལུགས་ཀྱིས་གཙོ་བྱས་རིས་སུ་
མ་ཆད་པའི་གྲུབ་མཐའ་མཐའ་དག་གསན་ནས། དེ་ཡང་རྗེ་འདི་བ་སྔོན་སློབ་དཔོན་ཀླུ་སྒྲུབ་ཀྱི་སྲས་
རིགས་པའི་ཁུ་བྱུག་ཆེ་བར་སྐུའི་སྐྱེ་བ་བཞེས་སྐབས་ཡབ་སྲས་གཉིས་ཀས་མ་འོངས་ཁ་བ་ཅན་དུ་ཐུབ་
པའི་བསྟན་པ་མིང་ཙམ་གྱུར་བའི་དུས་སུ་གཞི་ནས་གསོ་བར་སྨོན་ལམ་ལྷན་ཅིག་ཏུ་བཏབ་ཅིང་། རྗེ་
བཙུན་འཇམ་པའི་དབྱངས་སོགས་ལྷག་པའི་ལྷ་རྣམས་ཀྱིས་ཀྱང་སྨོན་ལམ་འགྲུབ་པར་ལུང་བསྟན་པའི་
འབྲས་བུ་དུས་ཐོག་ཏུ་བབས་པའི་སྟེང་། རྗེ་བཙུན་ཙོང་ཁ་པ་ཆེན་པོའི་སྙན་པའི་གྲགས་པས་རྒྱ་བོད་
ཧོར་གསུམ་ཁྱབ་པར་གསན་ནས། ཐུགས་ཀྱི་བ་སྤུ་གཡོས་པས་རྐྱེན་བྱས། རྗེ་བཙུན་རེད་མདའ་བ་

5
ཆེན་པོས་རྗེ་ཐམས་ཅད་མཁྱེན་པ་ལ་སྣ་སྦྱོར་གྱི་ཞུ་ཤོག་བཅས་བསྐུལ་བས་ཀྱང་མཚམས་སྦྱར་ཏེ། དགུང་
ལོ་ཉེར་གསུམ་བཞེས་པའི་ཐོག་རྗེ་ཐམས་ཅད་མཁྱེན་པ་མཇལ་བར་དབུས་ལ་ཕེབས། ཕེབས་ལམ་
དུ་ངོ་མཚར་བའི་སྤྱན་ལྟས་ཀྱང་མང་དུ་བྱུང༌། དེ་སྐབས་རྗེ་རིན་པོ་ཆེ་སེ་ར་ཆོས་སྡིངས་སུ་དབྱར་
གནས་མཛད་ནས་བཞུགས་ཡོད་པས། རྗེ་སེ་ར་རྩེར་ཕེབས་པ་ན། ཐོག་མར་དགེ་སློང་ཞི་དུལ་ཅན་
ཞིག་དང་མཇལ་བར་རྗེ་བཙུན་ཙོང་ཁ་པའི་གཟིམས་ཁང་གང་ཡིན་ཞེས་དྲི་བ་གནང་བས། དགེ་སློང་
དེས་ལན་མི་སྨྲ་བར་ནང་དུ་ཕྱིན་ནས། སྤོས་རིང་གཅིག་སྤར་ནས་བྱུང་སྟེ། གཟིམས་ཁང་སེར་པོའི་
མདུན་དུ་སླེབས་པ་ན་ཕྱག་གསུམ་བཙལ་ནས་ཕྱག་གཉིས་ཀྱིས་སྤོས་རེང་བཟུང་སྟེ། དོན་གྱི་སླད་དུ་
མཚན་ནས་སྨོས་ཏེ་བདག་གི་མཁན་པོ་རིན་པོ་ཆེ་བློ་བཟང་གྲགས་པའི་ཞལ་སྔ་ནས་བཞུགས་པའི་གཙུག་
ལག་ཁང་འདིའོ་ཞེས་སྤོས་རེང་བཙུགས་པ་དང༌། འདུལ་བ་ནས་བཤད་པའི་དགེ་སློང་གི་རྟགས་ཆ་
ལུགས་རྣམས་ལེགས་པར་ཚང༌། སྤྱོད་ལམ་དུལ་བ་གཟིགས་པ་དང༌། བདག་ཉིད་ན་བཟའ་ཕུ་ཐུང་
མ་བཞེས་པ་སོགས་མི་ཆེན་གྱི་ཆ་ལུགས་དང་ལྡན་ཞིང༌། སྔར་མཁས་པ་སུས་ཀྱང་འགྲན་པའི་ཟླ་དང་
བྲལ་བའི་སྟབས་ཐུགས་ང་རྒྱལ་བའི་རྣམ་པ་ཅན་ཡོད་པས་འཚེར་ངོར་འཁྲུངས་ཏེ་དཔའ་ཞུམ་པར་གྱུར།
དེ་ནས་རྗེ་བླ་མ་དང་མཇལ་མ་ཐག་ཐུགས་ལ་གནམ་ས་ངོ་མ་ཤེས་པ་འཁྲུངས། རྗེ་བཙུན་རེ་མདའ་
བ་ཆེན་པོས་དཔོན་སློབ་ཏུ་མཚམས་སྦྱོར་བའི་ཕྱག་རྟགས་ནན་ཅན་ཡོད་པ་དེ་རྗེའི་ཕྱག་ཏུ་ཕུལ་ནས།
རྒྱན་དྲུག་མཆོག་གཉིས་ཀྱི་གཞུང་གི་རྩ་བའི་དགོངས་པ་ལ་རྒྱ་གར་གྱི་མཁས་པ་དག་གིས་ཀྱང་། དཔྱིས་
ཕྱིན་པའི་དགོངས་འགྲེལ་དུ་མ་སོང་བ་འགའ་རེ་སྣང་ན། བོད་ཀྱི་བློས་བྱས་ཀྱི་གྲུབ་མཐའ་འདི་རྣམས་
དགོངས་འགྲེལ་དུ་ཅི་ལ་མཆིས། གསུང་རབ་དགོངས་འགྲེལ་དང་བཅས་པའི་དོན་མ་ལུས་པ་ཉམས་
སུ་ལེན་ན་ཇི་ལྟ་བུ་ལགས་སོགས་ཀྱི་དྲི་བ་དང་། ཡང་གཞུང་རྣམས་ཀྱི་དཀའ་བའི་གནད་ལ་དོགས་
པ་ཤར་ཚུལ་རྣམས་གུས་པ་དང་བཅས་ཏེ་ཐོགས་པ་མེད་པར་ཞུས་པས། རྗེ་ཉིད་ཞལ་ཤིན་ཏུ་ནས་ཛུམ་
ཞིང་བཞད་ཆུང་དང་སྤྲགས་ནས་ད་ཅི་གདའ་ཞེས་ཡང་ཡང་གསུངས་ཤིང་། ཤིན་ཏུ་དགྱེས་པར་གྱུར།
ཞུ་བ་རྣམས་རྫོགས་པ་དང༌། ཁྱོད་ཀྱིས་གོ་བ་འདི་འདྲ་དང་། དོགས་པ་འདི་ལྟ་བུ་འཆར་བའི་རྒྱུ་ཅི་

6
ཡིན་ཞེས་བཀའ་གནང་བ་ལ། གཞུང་ལུགས་རབ་འབྱམས་ལ་ཐོས་པ་དང་། བླ་མ་ཡི་དམ་དབྱེར་
མེད་ལ་གསོལ་བ་འདེབས་པ་ལ་འབད་པ་བགྱིད་ལགས་ཞུས་པས། རྗེའི་ཞལ་ནས་འོ་དེ་ཀ་ཡིན། ངེད་
ལ་ཡང་དེ་ཀ་ལས་བྱེད་རྒྱུ་མེད་ནའང་། རྗེ་བཙུན་འཇམ་པའི་དབྱངས་ཀྱི་ཐུགས་རྗེ་ལས་རྙེད་པའི་དམས་
པ་རྣམས་ཁྱོད་ལ་སྟོན་པ་ཡིན་པས། ད་རེ་ལམ་ལ་རྨི་ལྟས་ཇི་ལྟར་བྱུང་ཞེས་གསུངས་པ་ལ། སྙེ་ཐང་
དུ་སླེབས་པའི་ཐོ་རངས་བདག་མུན་ཁྲོད་གཅིག་ཏུ་ཆུད་ནས་མགོ་ཁོར་ཏེ་ཡུན་རིང་སོང་འདུག་པ་ལ།
ཤར་ཕྱོགས་ནས་རལ་གྲིའི་དཀྱིལ་འཁོར་བརྒྱ་ཕྲག་བཅུས་བསྐོར་བའི་ཡུ་བ་ནང་ལ་བསྟན། རལ་གྲིའི་
རྩེ་རེ་རེ་ལ་ཉི་མ་བརྒྱ་རེ་ཤར་ནས་འདུག་པའི་རལ་གྲིའི་དཀྱིལ་འཁོར་དེ་ལྟ་བུར་འཇའ་ཚོན་སྣ་ལྔའི་
དྲ་བས་སྤྲས་པའི་དཀྱིལ་ན་རྗེ་བཙུན་འཇམ་པའི་དབྱངས་སྐུ་མདོག་དམར་སེར་རལ་གྲི་དང་གླེགས་བམ་
འཛིན་པ། རིན་པོ་ཆེའི་རྒྱན་བསམ་གྱིས་མི་ཁྱབ་པས་སྤྲསཔ། གཞོན་ནུའི་ཚུལ་ཅན་རལ་བའི་ཐོར་
ཚུགས་ལ་མུ་ཏིག་གི་སེ་མོ་དོ་ཉི་ཁྲིས་བཅིངས་པ་ཤིན་ཏུ་དྭགས་ཤིང་ཡིད་དུ་འོང་བ། རབ་ཏུ་མཛེས་
ཤིང་མིག་གི་བདུད་རྩི་བལྟ་བས་ཆོག་མི་ཤེས་པ་ཞིག་དགྱེས་བཞིན་དུ་བྱོན་ཏེ་བདག་ལ་ཐིམ་པ་དང་། ཉི་
མའི་དཀྱིལ་འཁོར་དེ་ཤར་མ་ཐག་ཏུ་མུན་པ་དེ་ཐམས་ཅད་སངས། འོད་ཟེར་གྱི་དྲ་བས་ཕྱོགས་བཅུའི་
འཇིག་རྟེན་གྱི་ཁམས་ཐམས་ཅད་མ་ལུས་པ་ཁྱབ་སོང་བས། བདག་ལ་བདེ་བའི་ཉམས་ཁྱད་པར་ཅན་
ཞིག་སྐྱེས་བྱུང་བ་རྨིས་ལགས་ཞུས་པས། ཁྱོད་ཀྱིས་བླ་མ་དང་ཡི་དམ་དབྱེར་མེད་དུ་མཐོང་བ་ལེགས།
དེ་ཀ་དོན་ལའང་གནས་མོད། གཞན་བློ་དམན་པའི་གང་ཟག་འགའ་ཞིག་གིས་བླ་མ་དང་ཡི་དམ་ཐ་
དད་དུ་མཐོན་བ་ཡིན། སྔགས་མཚན་ཉིད་ཀྱི་ལུས་ཡོངས་སུ་རྫོགས་པའི་བཤེས་གཉེན་མཚན་ཉིད་དང་
ལྡན་པ་དང༌། མཆོག་ཐུན་མོང་གི་དངོས་གྲུབ་སྟེར་བའི་ཡི་དམ་ལ་མི་འབད་པར། གཞི་རྩ་མེད་པའི་
ཕྱོགས་རེའི་རྩ་དང་རླུང་དང་། གཅོད་དང་། མན་ངག་ལྟར་སྣང་ཙམ་ལ་བརྟེན་ནས། རང་ཉིད་རྡོ་
རྗེ་འཆང་དུ་རེ་བ་ཚོ་སྙིང་རེ་རྗེ། ཁྱེད་སྔགས་ཀྱི་ཆེད་དུ་བྱ་བའི་གདུལ་བྱ་རིན་པོ་ཆེ་ལྟ་བུའི་སྣོད་ལྡན་
བསྟན་པ་ཐམས་ཅད་གྲུ་བཞི་ལམ་གྱིས་འཁྱེར་ཤེས་པ་ཞིག་འོང་བ་འདུག་གསུངས། ཡང་ཁྱེད་ཡི་དམ་
གང་ལ་བྱེད་ཀྱི་ཡོད་གསུངས་པར། འཇམ་དབྱངས་སྨྲ་སེང་དང་གཤེད་དམར་ལ་བྱེད་ཀྱི་ཡོད་ལགས་

ཞུས་པས། བཀའ་ལས། སྤྱིར་དམར་ནག་འཇིགས་གསུམ་གང་ལ་ཡི་དམ་བྱས་ཀྱང་རྗེ་བཙུན་གྱིས་
རྗེས་སུ་འཛིན་མོད། འོན་ཀྱང་། ངེད་ཀྱི་བརྒྱུད་པ་འདི་ལ་རྗེ་བཙུན་འཇམ་དབྱངས་ཀྱི་བྱིན་གྱི་བརླབས་
པ་ཡིན་པས་དེ་ཤེས་དགོས་པ་ཡིན། ཡི་དམ་ཀྱང་དཔལ་རྡོ་རྗེ་འཇིགས་བྱེད་ལ་བྱེད་དགོས་ཏེ་འདི་ལ་
རྒྱུ་དུས་འབྲས་དུས་གཉིས་ཀའི་སྐབས་སུ་འཇམ་དཔལ་གྱི་ཞལ་དངོས་སུ་ཡོང་བ་ཡིན་པས་དགོས་པ་
ཁྱད་པར་ཅན་ཞིག་ཡོད་པ་ཡིན། གཞན་རྣམས་ཀྱིས་འདིའི་གནད་གཏན་ནས་མ་གོ་བར་འདུག། འཇམ་
དབྱངས་ཞི་ཁྲོ་སྦྲགས་སྒྲུབ་ཅེས་རྗེ་བཙུན་འཇམ་དབྱངས་ཀྱིས་དངོས་སུ་གསུངས་པའི་གནད་ཁྱད་པར་
ཅན་ཐུན་མོང་མ་ཡིན་ཞིང་། གཞན་ལ་གཏན་ནས་མེད་པའི་ལེགས་བཤད་རྒྱ་བོད་ཀྱི་མཁས་པ་སུས་
ཀྱང་མ་མཐོང་ཞིང༌། རྗེ་བཙུན་གྱིས་ཁོ་བོ་ཁོ་ན་ཆེད་དུ་བྱ་བའི་གདུལ་བྱར་གཟིགས་ནས་གསུངས་
པའི་ཞལ་འཕྲེང་འདི་ལྟ་བུ་ཁྱོད་ལ་སྟོན་པ་ཡིན་གསུངས་ནས། ཞུ་མ་དགོས་པར་རྗེ་རང་གི་ཕྱག་གིས་
དཀྱིལ་འཁོར་བྲིས་ཐིག་མཛད་ནས། དཔལ་རྡོ་རྗེ་འཇིགས་བྱེད་ལྷ་བཅུ་གསུམ་མའི་དབང་དང་། རྒྱུད་
རྟོག་པ་བདུན་པ་དང་། རྟོག་པ་གསུམ་པ་དང༌། རྒྱ་འགྲེལ་དང༌། བོད་འགྲེལ་མང་པོ་དང་། བསྐྱེད་
རྫགོས་ཀྱི་ཟབ་ཁྲིད་སོགས་དཔལ་རྡོ་རྗེ་འཇིགས་བྱེད་ཀྱི་ཆོས་སྐོར་ཆ་ལག་དང་བཅས་པ་ཡོངས་སུ་རྫོགས་
པ་དགྱེས་བཞིན་དུ་གནང་། དེ་ནས་བཟུང་སྟེ་ཡི་དམ་རྡོ་རྗེ་འཇིགས་བྱེད་ཀྱི་བདག་འཇུག་ཆག་མེད་
དུ་མཛད། དེ་དུས་རྒྱལ་ཚབ་དར་མ་རིན་ཆེན། འདུལ་འཛིན་གྲགས་པ་རྒྱལ་མཚན། རྟོགས་ལྡན་
འཇམ་དཀར་བ་རྗེ་འཇམ་དབྱངས་རྒྱ་མཚོ་རྣམས་ལ་ཡང་མདོ་སྔགས་ཀྱི་ཆོས་མང་དུ་གསན། སླར་
ཡང་རྗེ་ཐམས་ཅད་མཁྱེན་པ་ལ་ཟླ་བ་བཅུའི་རིང་ལ་ཉིན་མོ་ལམ་རིམ་དང་དབུ་མ། མངོན་པ་དང་
ཚད་མ་སོགས་མཚན་ཉིད་དང་། གསང་འདུས་ཀྱི་རྡོར་བདེ་མཆོག་དུས་འཁོར་སོགས་བླ་མེད་ཀྱི་དབང་
དང༌། རྒྱུ་སྡེ་འོག་མ་གསུམ་གྱི་དབང་རྗེས་གནང་སོགས་དང༌། མདོ་རྒྱུད་དགོངས་འགྲེལ་དང་བཅས་
པའི་གཞུང་རྣམས་ཀྱི་དོན་ལ་ཞིབ་བཤད། མཚན་མོ་བསྐྱེད་རྫོགས་ཀྱི་དཀའ་གནད་ཆེས་ཤིན་ཏུ་ཟབ་
པ་རྣམས་ལ་མཛུབ་ཁྲིད་བཅས་ཟབ་པ་དང་རྒྱ་ཆེ་བའི་ཆོས་ཚུལ་བུམ་པ་གང་བྱོས་གསན་ནས། རྗེ་བླ་
མའི་ཐུན་མོང་མ་ཡིན་པའི་གསང་བའི་རྣམས་ཐར་དང་སྔགས་ཀྱི་གདམས་པ་མང་པོ་ལྐོག་ཆོས་སུ་ནང་

8
ནས། ད་ཁྱེད་ལ་མན་ངག་རྣམས་རྫོགས་པར་བཤད་ཡོད་པས་ངའི་སྔགས་ཀྱི་ཡིག་ཆ་འདི་རྣམས་ཀྱི་
དཀའ་གནད་རྣམས་ལ་ཟིན་བྲིས་ཐོབ་ལ། རང་ཡང་ཉམས་སུ་ལོང༌། སྣོད་ལྡན་གྱི་གདུལ་བྱ་རེ་གཉིས་
ཙམ་བྱུང་ན་དེ་རྣམས་ལ་ཤོད། ངའི་མདོ་སྔགས་ཀྱི་ཡིག་ཆའི་དགོངས་པ་འགྲེལ་བའི་བསྟན་བཅོས་
རྣམ་པར་དག་པ་རྩོམ་ལ་ཁྱད་པར་དུ་ངའི་སྔགས་ཀྱི་བསྟན་པ་འདི་རྣམས་རྒྱས་པར་གྱིས་ཤིག་གསུངས་
ནས་བསྟན་པ་ཐམས་ཅད་ཡོངས་སུ་གཏད་དོ། །དེ་ནས་རྗེ་རིན་པོ་ཆེའི་གསུང་གི་དཀའ་བའི་གནད་
འགའ་ཞིག་ལ་ཟིན་བྲིས་མཛད་ནས་གཙང་ལ་ཕེབས། ཉང་སྟོད་ལྕང་རའི་གདན་ས་མཛད་ཅིང་འཕྲིན་
ལས་ཤིན་ཏུ་ཆེ་བས་མཁས་གྲུབ་ལྕང་ར་དཀའ་བཅུ་བ་ཞེས་སྙན་གྲགས་ཀྱིས་ཁྱབ། དགོན་པ་རི་བོ་
མདངས་ཆེན་བཏབ་སྟེ་རྡོ་རྗེ་འཇིགས་བྱེད་ཀྱི་སྐུ་ཤིན་ཏུ་ཆེ་ཞིང་བྱིན་རླབས་ཀྱི་གཟི་འོད་འབར་བ་གཙོ་
བོར་ཞུགས་པའི་འཁོར་དུ་མགོན་པོ་ཕྱག་དྲུག་པ། དམ་ཅན་ཆོས་རྒྱལ། གནོད་སྦྱིན་ཀྵེ་ཏྲ་པཱ་ལ་སོགས་
ཀྱིས་བསྐོར་བའི་མགོན་ཁང་ཁྱད་དུ་འཕགས་པ་བཞེངས། རབ་གནས་སྐབས་ཡེ་ཤེས་སེམས་དཔའ་
དངོས་སུ་ཐིམ་པའི་གཟིགས་སྣང་སོགས་བྱུང་བའི་རྣམ་ཐར་བློའི་རྭ་བ་ལས་འདས་སོ། །དེ་ནས་ཤར་
རྒྱལ་མཁར་རྩེ་བ་ཆོས་རྒྱལ་རབ་བརྟན་ཀུན་བཟང་པས་སྦྱིན་བདག་མཛད་ནས་མཆོད་ཡོན་གཉིས་ཀྱིས་
ཆོས་སྡེ་ཆེན་པོ་དཔལ་འཁོར་བདེ་ཆེན་བཏབ་སྟེ། ནོར་བུ་དགའ་ལྡན་པ། རྒྱད་རོ་ལྷ་ཁང་པ། ཞི་
གནས་པ། གྲང་མོ་ཆེ་བ། ལས་གྲུབ་པ། གསེར་ཁང་གོང་འོག །དགེ་ལུགས་ཀྱི་གྲྭ་ཚང་མང་པོ་
བཙུགས། སྡེ་སྣོད་འཛིན་པ་རྣམས་མེ་ཏོག་ལ་བུང་བ་བཞིན་འཁོར་ཏེ། གཙང་ཕྱོགས་སུ་རྗེ་ཐམས་
ཅད་མཁྱེན་པའི་བསྟན་པ་གསལ་བའི་སྣང་བྱེད་ཉིད་དུ་གྱུར། དེ་སྐབས་འགྲོ་མགོན་ཆོས་རྒྱལ་དང༌།
གོང་མ་ས་ཆེན་བཞིན་དུ་མཆོད་ཡོན་ག་ཉིས་པོ་ལྷ་དང་བཅས་པས་ཤིས་པ་བརྗོད་པའི་གནས་སུ་གྱུར་
ཀྱང། བར་ཆད་ཀྱི་རྣམ་པ་མངོན་པར་གྱུར་ཏེ་བདག་པོ་རབ་བརྟན་པས་མཁྱེན་བཞིན་དུ་ན་ལེན་དྲ་
ནས་ཀུན་མཁྱེན་རོང་པོ་གདན་དྲངས། རྩོད་པ་མཛད་པར་དྲིལ་བསྒྲགས་རྗེ་འདིས་ཀྱང་ཞལ་གྱིས་བཞེས།
དེ་ལྟ་བུའི་གཏམ་ཕྱོགས་ཀུན་ཏུ་གྲགས་པ་ལས། དབུས་གཙང་གི་མཁས་པ་མང་པོ་དབང་པོར་ལྷགས་
བཀའ་བསྟན་བཅོས། མང་པོ་ཡང་དབང་པོར་བཙུགས་ཏེ་ཚེས་གྲངས་དུས་བཏབ་པའི་ཚེ། བདག་

9
པོ་རབ་བརྟན་པ་དང་། རོང་སྟོན་ཤཱཀྱ་རྒྱལ་མཚན་པ་གཉིས་ཐུགས་འགྱུར་ནས་འབྱོལ་ཐབས་མཛད་
པ་ན། འཇིགས་མེད་སྨྲ་བའི་སེང་གེ་མཁས་གྲུབ་ཆེན་པོ་འདིས་འདི་སྐད་ཅེས། ཐེག་མཆོག་རིགས་
ཀྱི་ནུས་པ་མི་དམན་ཚོགས་གཉིས་རིན་ཆེན་ཁམས་ལས་གྲུབ། རྣམ་དཔྱོད་མགྱོགས་འགྲོའི་རྟ་ལྗང་
གྱིས་དྲགས་ཤེས་བྱའི་མཁའ་ལ་ཐོགས་མེད་ཅིང་། །གསུང་རབ་རྒྱ་མཚོའི་གོས་ཅན་མ་ལུས་རིགས་
པའི་ཟེར་གྱིས་སྣང་བྱེད་པ། །སྔོན་མེད་ནམ་མཁའི་ནོར་བུ་དེ་དང་མེ་ཁྱེར་ལྷན་ཅིག་ཇི་ལྟར་གྲོད། །འོན་
ཀྱང་རོང་སྐྱེས་ཤཱཀྱ་ཡི། །བསྟན་ལ་སྡང་བའི་ཡིད་ལྡན་ཞིང་། །གཤེན་རབས་གཞུང་ལུགས་རྒྱལ་
མཚན་འཛིན། །བྱིས་པ་མཁས་པར་རློམ་པ་གང༌། །རིང་ན་གནས་ཚེ་ཁོ་བོ་དང༌། །ལྷན་ཅིག་བརྒལ་
ལན་བྱའོ་ཞེས། །གྱ་གྱུའི་ཡིད་ལྡན་དྲང་སྲོང་གི །དམོད་པའི་ཚིག་བཞིན་ཡང་ཡང་བསྒྲགས། །དེ་
ནས་ནམ་ཞིག་འདིར་ཕྱིན་ཚེ། །ཞུམ་པ་བཞིན་དང་སྐྲག་པ་བཞིན། །གནོང་བ་བཞིན་དང་འགྲོད་པ་
ཞིན། །སྐྱབས་མེད་བཞིན་དུ་སྐྱབས་འཚོལ་བྱེད། །དཔལ་ལྡན་ཟླ་བའི་འོད་དཀར་ལ། །གླགས་འཚོལ་
འདོད་པའི་མུན་ཅན་དེ། །ཁོ་བོའི་རིགས་ཚུལ་རྡོ་རྗེ་ཡིས། །གཞོམ་པར་བྱ་ཞེས་མངོན་དུ་སྨྲས། །བླ་
མའི་ལེགས་བཤད་ཉིན་བྱེད་ཟེར། །སྒྲིབ་བྱེད་ཕྲག་དོག་རྐང་འཐུང་རྒྱས། །ཉེས་བཤད་ནགས་ཚལ་
འཁྲིགས་པ་ཁྱོད། །ད་ལྟ་ཐལ་བར་བྱ་ཞེས་སྨྲ། །དེ་ཚེ་སྐྲག་པའི་ཡིད་ལྡན་དེས། །དེ་དག་བདག་
གིས་མ་བཀག་ཅེས། །གཏོལ་མེད་གྱུར་བའི་ཚིག་སྨྲ་ཞིང། །རྫུན་གྱི་ཁུང་བུར་ཡང་ཡང་བྲོས། །ཁྲོལ་
ཡོད་ངོ་ཚའི་གོས་དང་བྲལ། །སྡོམ་པའི་སྐུ་རིས་ལྷོད་པ་ཅན། །བླུན་མང་སློབ་མའི་ཚིག་ངན་གྱི། །ཡོལ་
བས་བསྒྲིབ་པའི་ཕག་ཏུ་འཆེལ། །ཕྱོགས་འདིར་མཁས་པའི་བཀའ་མཆིད་དག །བྱ་བར་འོས་པ་མིན་
ཞེས་པའི། །སྦྱིན་བདག་ཚིག་ལ་སྐྱབས་བཅས་ནས། །བདག་ལ་བཀའ་དྲིན་ཆེ་ཞེས་སྨྲས། །ལུང་
རིགས་རླབས་འཕྲེང་རོལ་བ་ཅན། །སྡེ་ཆེན་རྒྱ་མཚོ་སོ་སོ་ནས། །མཁས་པ་གདོངས་ཅན་དུ་མ་དག།
གནས་འདིར་དབང་པོར་ལྷགས་པ་ཡང༌། །དེ་ཡིས་གང་ལ་མགོན་བཅས་པ། །དེ་ཉིད་ཚིག་གིས་རང་
རང་གི །ཆུ་གཏེར་གནས་སུ་བསྐྲད་བྱས་ནས། །རྒོལ་བའི་དཀྱིལ་འཁོར་རྫོགས་མ་གྱུར། །འདི་
ལྟར་མངོན་དུ་མ་ནུས་པའི། །ཞུམ་ཚིག་སྨྲས་པ་དྲན་བྱོས་ལ། །ཕྱི་ནས་མཁས་པའི་ལེགས་བཤད་

10
ལ༑ ༑ལྐོག་ཏུ་ངན་སྨྲས་མ་བྱེད་ཅེས། །བདག་གིས་གདམས་ཤིང་ཚར་བཅད་ནས། །བདེན་མིན་
སྨྲ་བ་ལྷུར་ལེན་ཅིང༌། །ངོ་ཚར་གཏོལ་མེད་གྱུར་དེ་དག །ལུག་བོང་བཞིན་དུ་མཁས་རྣམས་སྒྲོགས།།
བདེ་གཤེགས་བསྟན་པ་གངས་རིའི་སུལ་ན་གནས། །གཞུང་ལུགས་འབུམ་ཕྲག་རལ་བའི་ཁུར་གྱིས་
བརྗིད། །རིགས་པའི་མཆེ་སྡེར་མི་བཟད་སྟོབས་ལྡན་པ། །མཁས་མཆོག་གདོང་ལྔའི་དབང་པོ་ཁོ་བོ་
ཙམ། །དྲི་མེད་རིགས་པའི་གད་རྒྱངས་གཅིག་གིས་ཀྱང༌། །དྲེགས་ལྡན་ཕས་རྒོལ་གླང་པོ་སྟོང་གི་
སྙིང༌། །ལྐོག་མར་འབྱིན་པའི་འཇིགས་སྟེར་དགེ་ལེགས་དཔལ། །བཟང་པོ་ལས་གཞན་སྨྲ་བའི་སེང་
གེ་གང༌། །ཞེས་མི་འཇིགས་པའི་གསུང་བྱོན་པ་དཔལ་འཁོར་ཆོས་སྡེའི་རྒྱལ་སྒོ་ལ་གླན་ནོ། །དེ་ལྟར་
བདག་པོ་རབ་བརྟན་པའི་སྒོ་གསུམ་གྱི་རྣམ་འགྱུར་རྣམས་ལེགས་བཤད་དངོས་སུ་འདོམས་པའི་ཡུལ་
མིན་པར་དགོད་ནས། སྣུམ་ཟད་མར་མེ་ལྟ་བུའི་བསྟན་པ་འདི། ཁོ་བོའི་ལེགས་བཤད་གོ་ཆ་བློ་གྲོས་
ཀྱིས། །རྫོགས་ལྡན་བཞིན་དུ་བྱ་བར་ནུས་ན་ཡང༌། །སྐལ་ངན་རྣམས་ཀྱི་ས་འོག་གཏེར་བཞིན་སྦས།།
ད་ནི་དུས་ལ་བསྡད་པ་མེད་པ་དང་། །ལང་ཚོའི་དཔལ་ཡང་སྟོན་ཀའི་སྤྲིན་ལྟར་གཡོ། །སྐྱེ་བོ་ཕལ་
ཆེར་སྐལ་བ་མེད་མཐོང་ནས། །མང་ཐོས་བདག་ནི་གཅིག་པུར་ཆོས་དོན་སེམས། །ཞེས་རང་གི་རྟོགས་
པ་བརྗོད་ནས། དབེན་གནས་རི་བོ་མདངས་ཆེན་ཉིད་དུ་ཕྱག་ཕེབས་སྟེ་ཐུགས་དམ་ཉག་གཅིག་ཏུ་གཞོལ་
མཛད་དོ། །དེའི་ཚེ་བདག་པོ་ཆེན་པོ་ཉིད་རྗེ་འདི་ཕྱོགས་གཞན་དུ་ཕེབས་དོགས་ནས་ཉེ་གནས་སོགས་
ལ་ལྐོག་ཏུ་གསེར་གྱི་བྱ་དགའ་སྟེར་བ་སོགས་ཐབས་སྣ་ཚོགས་ཀྱི་སྒོ་ནས། ཚུར་ཕེབས་ཨེ་ཐུབ་གཟིགས་
ཀྱང༌། མཆེ་བ་མི་བཟད་སྦར་མོའི་ཤུགས་འཆང་བ། །གངས་རི་འཛིན་པའི་གདོང་ལྔའི་དབང་པོ་
ནི༑ ༑ལྕགས་ཀྱིས་བཙིངས་ནས་བཙོག་ཆུས་འཚོ་བ་ཡི། །སྒོ་ཁྱིར་བྱེད་འདོད་མཁས་པའི་བཞད་གད་
ཡིན། །གསུངས་ནས་མ་ཕེབས། གནས་འདིར་གསུང་རབ་ཀྱི་རྩོམ་པའང་མང་དུ་མཛད་ཅིང་། འདི་
དང་ལྷན་བ་སོ་དང༌། བྱེ་གླིང་སོགས་སུ་བཞུགས་ནས་མོས་ལྡན་གྱི་གདུལ་བྱ་མང་པོ་ལ་ཆོས་མང་དུ་
གསུངས། ཉིད་དགུང་ལོ་ཞེ་དྲུག་ཏུ་ཕེབས་པ་ལྕགས་མོ་ཕག་གི་ལོ་ལ། རྒྱལ་ཚབ་དར་མ་རིན་ཆེན་
གནས་རྙིང་དུ་ཕེབས་སྐབས། ཉིད་ཀྱིས་མཇལ་བར་ཕེབས་པ་ན། སེང་གེའི་ཁྲི་ཆེན་པོ་ལ་བཀུར་བའི་

11
ཞལ་ཏ་སྤྱི་བོར་ནོད་དེ། རྒྱལ་ཚབ་རིན་པོ་ཆེ་དང་ལྷན་རྒྱས་སུ་དབུས་ལ་གདན་བཏེག །སྐྱིད་ཤོད་
དུ་བྱོན་པའི་ཚེ། ཆོས་རྒྱལ་དཔོན་པོ་སྐུ་མཆེད་ཀྱིས་རྗེ་ཙོང་ཁ་པ་དང། རྒྱལ་ཚབ་རྗེ་གཉིས་ལ་གུས་
འདུད་བྱེད་པ་ཇི་ལྟ་བ་བཞིན་དུ། རྗེ་འདི་ལའང་མོས་པ་ཆེན་པོས་ཞབས་སྤྱི་བོར་བླངས། འབྲས་སྤུངས་
དང་སེ་རར་ཕེབས་དུས་འབྲས་སྤུངས་ཀྱི་སློབ་དཔོན་རྣམས་ཀྱིས་འཇམ་དབྱངས་ཆོས་རྗེ་དྲུང་དུ་ད་ལམ་
རྒྱལ་ཚབ་རིན་པོ་ཆེའི་ཞབས་ཕྱིར་མཁས་གྲུབ་ཆོས་རྗེ་ཕེབས་འདུག་པ། ངེད་དཔོན་སློབ་ཀྱིས་ཕྱག་
བྱེད་དགོས་སམ་ཞུས་པས། འཇམ་དབྱངས་ཆོས་རྗེའི་ཞལ་ནས། ཁྱེད་རྣམས་ཇི་ལྟར་མཛད་པ་ཡིན།
ཁོ་བོ་ནི་ཞབས་སྤྱི་བོའི་གཙུག་ཏུ་ལེན་ན་གསུངས། དེར་འབྲས་སྤུངས་ཀྱི་སློབ་དཔོན་ཐམས་ཅད་ཀྱིས་
ཕེབས་བསུ་དང་། སྒོ་གསུམ་གུས་པས་ཕྱག་མཛད་ཅིང་བཞུགས་རིང་ལ་ཆོས་ཀྱི་བཀའ་མཆིད་ཀྱང་
མང་དུ་མཛད། མཚུངས་མེད་ཆོ་རྗེ་གུང་རུ་བ་རྒྱལ་མཚན་དཔལ་བཟང་པོས་ཐོག་དྲངས། སེར་བ་
རྣས་ཀྱིས་ཀྱང་དེ་བཞིན་མཛད་དེ། སེར་འབྲས་གཉིས་ཀར་ཆོས་ཀྱི་ཆར་ཕབ། དགའ་ལྡན་ཤར་ནས་
གནས་བརྟན་ཆེན་པོ་རིན་རྒྱལ་བས། འཕྲང་ཉགས་སུ་ཕེབས་བསུ་ལ་བྱོན་ནས་དར་ཆེན་ཡུག་གཅིག་
གི་ཕྱག་རྟེན་དང་བཅས་ཏེ་ཕྱག་ཕུལ། དགེ་འདུན་རྣམས་ཀྱིས་ཀྱང་རྒྱལ་བ་གཉིས་པ་ཤར་ཟོང་ཁ་པ་
བློ་བཟང་གྲགས་པའི་དཔལ་གྱི་གདན་ས་ཆེན་པོ་འབྲོག་རི་བོ་ཆེ་དགའ་ལྡན་རྣམ་པར་རྒྱལ་བའི་གླིང་དུ་
སེང་གེས་བཏེག་པའི་བཞུགས་གདན་གསེར་ཁྲི་ཆེན་པོའི་སྟེང་དུ་ཞྭ་སེར་ཅོད་པན་འཆང་བའི་མཁས་
མང་རབ་བྱུང་བྱེ་བ་ཕྲག་བརྒྱའི་གཙུག་རྒྱན་དུ་སྤྱན་དྲངས་ཏེ། རྒྱལ་བ་གཉིས་པའི་མདོ་སྔགས་ཀྱི་བསྟན་
པ་རིན་པོ་ཆེ་མི་ཉམས་པར་སྐྱོང་བའི་རྒྱལ་ཚབ་དམ་པར་མངའ་གསོལ་ཏེ་བསྟན་པའི་བདག་པོར་བཞུགས་
སོ༑ ༑དེའི་ཚེ་རྒྱལ་བ་ཙོང་ཁ་པ་ཆེན་པོ་ལ་སངས་རྒྱས་བྱང་སེམས་རྒྱ་བོད་ཀྱི་པཎ་གྲུབ་མང་པོས་སྐོར་
བ་ཞལ་གཟིགས་ཤིང་། ཁྱདད་པར་ཡི་དམ་རྡོ་རྗེ་འཇིགས་བྱེད་ཀྱིས་ཞལ་དངོས་སུ་བསྟན་ནས། བླ་
མ་རྡོ་རྗེ་འཆང་ཆེན་པོའི་སྔགས་མཚན་ཉིད་ཀྱི་ལུས་ཡོངས་སུ་རྫོགས་པར་བྱེད་པ་ལ་ཁྱོད་རང་བསྔགས་
སོ་གསུངས་པ་དང༌། ཡེ་ཤེས་མགོན་པོ་ཕྱག་དྲུག་པ། གུར་ཞལ་གཉིས། དམ་ཅན་ཆོས་རྒྱལ་སོགས་
བསྟན་བསྲུང་རྣམས་ཀྱིས་ཀྱང་དབྱངས་གཅིག་མགྲིན་གཅིག་ཏུ་གངས་ཁྲོད་འདི་ན་ཆོས་ཀྱི་དུང་འབུད་

12
པ་ལ་ཁྱོད་ལས་ལྷག་པ་མ་མཆིས་སོ་གསུངས་འཕྲིན་ལས་ཐོགས་པ་མེད་པར་སྒྲུབ་པར་ཁས་བླངས། དེ་
ནས་རྒྱལ་ཚབ་རིན་པོ་ཆེ་རྒྱལ་མཁར་རྩེར་ཐུགས་དམ་ཟབ་མོ་ལ་བཞུགས། རྗེ་འདིས་ཚོགས་པ་དང་
གཉུག་མར་གནས་པ་རྣམས་ལ་གང་འཚམ་གྱི་ཆོས་འཁོར་བསྐོར། གོང་མ་གྲགས་པ་རྒྱལ་མཚན་ཇོ་
མཇལ་ལ་ཕེབས་པའི་ཞབས་ཕྱིར་དབུས་གཙང་གི་དགེ་བཤེས་དྲག་རིམ་རྣམས་འཁྲིད་པར་མཛད་པ་
དང་། མཇལ་དུས་རྒྱལ་བ་ཙོང་ཁ་པ་ཆེན་པོའི་ལེགས་བཤད་རྣམས་ཀྱི་སྒྲ་བསྒྲགས་པས་མཁས་པ་ཐམས་
ཅད་དཔའ་ཞུམ་པར་གྱུར། དེ་ལྟར་རྗེ་འདི་ལ་དབུས་གཙང་ཁམས་གསུམ་གྱི་གདུལ་བ་རྣམས་ཉི་ཟེར་
ལ་རྡུལ་འཁྲིགས་པ་བཞིན་འཁོར་ཏེ། རྒྱལ་བ་གཉིས་པའི་གསུངས་རབ་ཀྱི་སྒྲ་ཆེན་པོ་བསྒྲགས་པས།
དཀར་པོ་སྡེ་རིགས་ཐམས་ཅད་དར་ཆེན་འཕྱར་ཞིང་། ནག་ཕྱོགས་རྣམས་མིང་གི་ལྷག་མ་ཙམ་དུ་
གྱུར། སྙན་པ་འདི་ལས་དང་སྤྱིར་ཡང་བླ་མ་འདིའི་ཡོན་ཏན་དྲན་ནས་བདག་པོ་རབ་བརྟན་པ་ཐུགས་
འགྱོད་པ་ཆེན་པོ་སྐྱེས་པར་གྲགས། གཞན་ཡང་བླ་མ་འདིའི་སྐུ་ཆེ་བའི་ཡོན་ཏན་ནི་འཁྲུངས་རབས་
ཀྱི་དབང་དུ་བྱས་ན་ཡང་སྲིད་རིམ་བཞིན་བརྒྱུད་པར་རབ་འབྱོར་ཚུན་གང་དུ་གསལ་བ་ལྟར་འདིར་སྨོས་
མ་དགོས་ལ། ཐུགས་བརྒྱུད་གཅིག་པ་དུས་མཚུངས་སུ་འབྱུང་བ་རགས་རིམ་ཟུར་ཙམ་ནི། རྗེ་ཙོང་
ཁ་པ་ཆེན་པོ་འོད་བསྲུང་གི་སྐབས་སུ། བླ་མ་འདི་འོད་བསྲུང་གི་དགེ་ཚུལ་པ་མའི་ངང་ཚུལ་དུ་གྱུར་
པའི་འབྲས་རྟགས་སུ། སྐུ་ཚེ་འདིར་ཡང་རྗེ་བླ་མ་དག་ཞིང་ལ་ཕེབས་གྲུབ་པའི་སྐབས་ལྟ་བའི་གནད་
ལ་དོགས་པ་ཕྲན་བུ་བྱུང་བ་ན། རྗེ་བླ་མ་ལ་གསོལ་བ་བཏབ་པས་མནལ་ལམ་དུ་རྗེས་དཀོན་ཆོག་བརྩེགས་
པའི་འདོ་བསྲུང་གི་ལེའུ་གསལ་བར་གསུངས་པས་རྟེན་ཅིང་འབྲེལ་བར་འབྱུང་བའི་ཟབ་མོའི་དོན་ལ་
ངེས་ཤེས་གཏིང་ཚུགས་པ་བརྙེད་དེ། ལྟ་ངན་གྱི་དྲི་མ་མཐའ་དག་བསལ་བ་ནས། ཆོས་ཉིད་སྟོང་བ་
ཉིད་ཀྱི་དོན་མངོན་དུ་གྱུར་པ་དང༌། རྗེ་རིན་པོ་ཆེ་མགོན་པོ་ཀླུ་སྒྲུབ་ཀྱི་དུས་སུ་རིགས་པའི་ཁུ་བྱུག་ཏུ་
གྱུར་ནས་ཡབ་སྲས་སྨོན་ལམ་ལྷན་ཅིག་ཏུ་བཏབ་ཚུལ་སྔར་བཤད་པ་ལྟར་གྱི་འབྲས་རྟགས་སུ་སྐུ་ཚེ་འདིར་
མཇལ་ནས་ཐུབ་པའི་བསྟན་པ་གཞི་ནས་གསོས་པ་དང༌། རྗེ་ལ་དཔལ་དུས་ཀྱི་འཁོར་ལོས་ཟླ་བ་བཟང་
པོ་ཁྱེད་ཀྱིས་རིགས་ལྡན་གྱི་རྒྱལ་པོ་པདྨ་དཀར་པོ་དང་འཇམ་དཔལ་གྲགས་པ་རྗེས་སུ་བཟུང་ཞིག །ཁྱད་

13
པར་འཇལ་དཔལ་གྲས་པ་རྗེས་སུ་བཟུང་ཞིག །ཅེས་ལུང་བསྟན་པའི་ཟླ་བ་བཟང་པོ་རྗེ་དང༌། པད་
མ་དཀར་པོ་རྒྱལ་ཚབ་རྗེ། འཇམ་དཔལ་གྲགས་པ་བླ་མ་འདི་ཡིན་ཞེས་ཆོས་ལྡན་རབ་འབྱོར་པ་གསུངས་
པ་ལྟར་དང་། རྗེ་རང་གིས་ཀྱང་འཇམ་དཔལ་གྲགས་པའི་སྐྱེ་བར་ཞལ་གྱིས་བཞེས་ཚུལ། བཀའ་
འབུམ་ལས། རིགས་ལྡན་གྲགས་པ་དུས་ཀྱི་མཐར་ཡང་ནི། །ངུར་སྨྲིག་འཛིན་པའི་ཟློས་གར་ཅི་ཡང་
མཛད། །ཅེས་གསུངས། ཡང་རྗེས་ཁྱོད་འགོས་ལོ་ཙྪ་བའི་སྐྱེ་བ་ཡིན་པས། གསང་འདུས་འཕགས་
ལུགས་ལ་མཁས་པ་ཡོངས་གསུང་བ་དང། གཞན་ཡང་མཁས་གྲུབ་ཆེད་ལྡན་གྱི་གསུང་འགའ་ཞིག་
ལས། སློབ་དཔོན་པདྨ་སམ་བྷ་བ། ཇོ་བོ་རྗེ། ཆོས་རྒྱལ་དྭགས་པོ་ལྷ་རྗེ་སོགས་སུའང་སྤྲུལ་བ་མཛད་
པར་བཤད་ཡོད་པས། སོ་སོ་སྐྱེ་བོ་རྣམས་ཀྱིས་དཔག་པར་དཀའ་བའི་གནས་ལགས་སོ། ལྷ་དང་བླ་
མའི་གཟིགས་སྣང་གི་དབང་དུ་བྱས་ན། རྗེ་བཙུན་འཇམ་དབྱངས། ལྷ་མོ་དབངས་ཅན་མ། བཅོམ་
ལྡན་འདས་དཔལ་འཁོར་ལོ་སྡོམ་པ། གསང་འདུས་ལྷ་སུམ་ཅུ་རྩ་གཉིས། བཅོམ་ལྡན་འདས་ཀྱི་རྡོར།
དུས་ཀྱི་འཁོར་ལོའི་ལྷ་ཚོགས། ཡི་དམ་རྡོ་རྗེ་འཇིགས་བྱེད། མགོན་པོ་ཕྱག་དྲུག་པ། གུར་མགོན།
ཞལ་ཕྱག་བཞི་པ། དམ་ཅན་གཤིན་རྗེའི་རྒྱལ་པོ་སོགས་ཀྱི་སྐུའི་སྣང་བ་མངོན་སུམ་དུ་བསྟན་ཅིང༌།
ཆོས་སྐྱོང་གི་བཞོན་པ་ཕག་གིས་སྐད་འདོན་པ་མཆོད་གཡོག་པས་ཚོར་བ་སོགས་ཆོས་སྐྱོང་རྣམས་ཀྱང་
བྲན་དུ་ཁོལ་བའི་རྟགས་ཕྱག་ཕྱི་རྣམས་ཀྱིས་དངོས་སུ་མཐོང་ཞེས་གྲགས། ཁྱད་པར་རྗེ་བཙུན་བློ་བཟང་
གྲགས་པ་དག་པའི་ཞིང་དུ་ཕེབས་ནས་ཀྱང༌། དངོས་དང་རྨི་ལམ་ཅི་རིགས་པར་གཟིགས་ནས། གསུང་
གི་སྣང་བ་ཡང་ཡང་སྩལ་བ་སོགས་བརྗོད་ཀྱིས་མི་ལང་ངོ་། །བསྟན་བཅོས་ལ་འབྱམས་བཤད་མཛད་
པའི་དབང་དུ་བྱས་ན། ཐོགས་མེད་སྐུ་མཆེད་ཆོས་མངོན་པ་འཆད་པ་ལ་ཞུགས་པ་ལྟ་བུའི་མཁས་པ་
རྣམས་ཡིད་འཕྲོགས་ཏེ། དེ་སྐབས་ཀྱི་དབུས་གཙང་གི་བཤེས་གཉེན་ཕལ་ཆེ་བས་བླ་མ་འདི་ཉིད་ཀྱི་
ཞབས་ལ་མ་གཏུགས་པའམ་གུས་པས་མ་མཆོད་པ་མེད་ཅིང་སློབ་མའང་གྲངས་ཀྱིས་མི་ཟིན། ཉིད་
ཀྱི་སྐུ་གསུང་ཐུགས་ལས་འཁྲུངས་པའི་སྲས་ཀྱི་གཙོ་བོར་གྱུར་བ་ནི། ཆོས་རྗེ་བློ་གྲོས་ཆོས་སྐྱོང་། ཞ་
ལུ་ལེགས་པ་རྒྱལ་མཚན། རྗེ་ཤེས་རབ་སེང་གེ། མཁན་ཆེན་བསོད་ནམས་མཆོག་གྲུབ། ཀུན་མཁྱེན།

14
འཕགས་པ་འོད། གསང་སྔགས་མཁར་བ་ཆོས་ལྡན་རབ་འབྱོར། རྗེ་རང་གི་གཅུང་བོ་བ་སོ་ཆོས་
ཀྱི་རྒྱལ་མཚན། ལྷའི་བཙུན་པ་རིན་ཆེན་རྒྱ་མཚོ་བློ་གྲོས། སྤྱན་སྔ་བློ་གྲོས་རྒྱལ་མཚན། ཚ་ཁོ་བ་
ཆོས་ཀྱི་གྲགས་པ། ཆོས་རྗེ་དོན་གྲུབ་དཔལ་བ། ཞང་ཞུང་བ་ཆོས་དབང་གྲགས་པ། གནས་བརྟན་
ཆོས་སྐྱོང་བ་སོགས་ཏེ་ཟུར་ཙམ་མོ། །མཁས་པའི་མདུན་སར་རྩོད་པ་མཛད་པའི་དབང་དུ་བྱས་ན།
ཕྱོགས་གླང་ཆོས་གྲགས་མུ་སྟེགས་ཀྱི་སྟོན་པ་འདུལ་བ་ལ་ཆོས་པ་ལྟ་བུ་སྟེ། པཎ་ཆེན་འཇིགས་མེད་
གྲགས་པ་ལྟ་བུ་ཡང་དངོས་སྟོབས་ཀྱི་རིགས་པས་ཚར་བཅད། ཀུན་མཁྱེན་རོང་བོའང་རྩོད་པ་བྱེད་
འཕྲོ་ལ་བཤོལ་ནས་མ་ནུས་པ་སོགས་ཉིད་ཀྱི་མདུན་སར་གངས་ཅན་གྱི་མཁས་པར་གྲགས་པ་ཐམས་
ཅད་དཔའ་ཞུམ་སྟེ་བག་འཁུམ་པར་གྱུར་བས། སུས་ཀྱང་འགྲན་དུ་མེད་པའི་སྨྲ་བའི་ཁྱུ་མཆོག་ཆེན་
པོ་ལགས་སོ། །རྩོམ་པ་ཉན་ངག་སྡེབ་སྦྱོར་སྤེལ་བའི་དབང་དུ་བྱས་ན། མཁས་མཆོག་དཔའ་བོ་བཅོམ་
ལྡན་འདས་ཀྱི་ཡོན་ཏན་བརྗོད་པ་ལ་ཞུགས་པ་ལྟ་བུ་སྟེ། ཉིད་ཀྱི་བཀའ་འབུམ་ལས། རབ་བྱེད་འདི་
ཡང་གང་རིའི་ཁྲོད་འདི་ན། །སྙན་ངག་དབང་པོ་ཀུན་གྱི་མགོ་བོ་ལ། །ཚིག་གི་གོམ་པ་འགོད་མཁས་
དགེ་ལེགས་དཔལ། །ཞེས་གསུངས་ཤིང་། ཉིད་ཀྱི་སྙན་ངག་གི་ཡ་མཚན་གཟིགས་པའི་མཁས་པ་
རྣམས་ང་རྒྱལ་ཆག་ཅེས་གྲགས། བསྟན་བཅོས་གསུངས་འབུམ་ཡང་པོ་ཏི་བཅུ་ཕྲག་བརྒལ་བ་མཆིས་
པ་ལས། ཁོ་བོས་ཐོས་པ་རགས་རིམ་ཐོར་བཀོད་པ་ལ། རྒྱལ་བ་ཙོང་ཁ་པ་ཆེན་པོའི་རྣམ་པར་ཐར་
པ་ཐུན་མོང་བ་དད་པའི་འཇུག་ངོགས། ཐུན་མོང་མ་ཡིན་པ་གསང་བའི་རྣམ་པར་ཐར་པ་རིན་པོ་ཆེའི་
སྙེ་མ། རྣམ་ཐར་བསྟོད་པ་དད་པའི་རོལ་མཚོ། དཔལ་ལྡན་ས་གསུམ་མ། རྣམ་དག་གངས་རི་མ།
རྗེ་བཙུན་རེ་མདའ་བ་སྲས་ཀྱི་ཐུ་བོ་བདུན་དང་བཅས་པ་ལ་བསྟོད་པ་མི་མཇེད་མ། རྒྱལ་ཚབ་དར་མ་
རིན་ཆེན་ལ་བསྟོད་པ་ཚངས་དབྱངས་མ། ཀུན་མཁྱེན་ཤེས་རབ་དཔལ་བཟང་ལ་བསྟོད་པ་བྱིན་རླབས་
ཀྱི་འདོད་འཇོ། འདུལ་འཛིན་གྲགས་པ་རྒྱལ་མཚན་ལ་བསྟོད་པ་མི་མཇེད་མ། ཚ་ཁོ་དབོན་པོ་ངག་
དབང་གྲགས་པ་ལ་བསྟོད་པ་ཚོགས་གཉིས་ཆ་ཤས་མ། སྙིང་པོ་དོན་གསུམ་གྱི་རྒྱུད་འདེབས། གསང་
འདུས་ལྷ་སོ་གཉིས་ལ་བསྟོད་པ། བདེ་མཆོག་ཡབ་ཡུམ་ལ་བསྟོད་པ། འཇམ་དབྱངས་སྨྲ་སེང་ལ་

15
བསྟོད་པ། དེ་ཉིད་ཀྱི་དཀྱིལ་འཁོར་དང་བཅས་པ་ལ་བསྟོད་པ། འཇམ་དབྱངས་ལ་བསྟོད་པ་ལེ་ཚན་
གསུམ་དང༌། དེ་ལ་སྨོན་དུ་གསོལ་བ་ཤིས་པ་བརྗོད་པ། མི་གཡོ་བའི་བསྟོད་པ། སྐྱེས་བུ་གསུམ་གྱི་
ལམ་རྣམ་པར་དག་པ་བྱ་དཀའི་མཛེས་རྒྱན། སྒྲ་རྒྱན་དཔེ་རབ་ཏུ་གསལ་བ་ཚིག་གི་འདོད་འཇོ། སྨྲ་
བ་རྣམ་ངེས་རབ་དགའི་འཇུག་པ། རང་གི་རྟོགས་པ་བརྗོད་པ་གཏམ་དུ་བསྙད་པ། རྟོགས་པ་དང་
ལྡན་པ་རྣམས་ལ་གཏམ་དུ་བྱ་བ་གཟུགས་བརྙན་གསལ་བའི་མེ་ལོང་། ཀུན་མཁྱེན་རོང་བོས་རྩོད་པ་
བྱོལ་བའི་ཚེ་མཛད་པའི་ཚིགས་བཅད། སྔགས་ཀྱི་བསླབ་བྱ་བསྡུས་པ་ཐུན་གྱི་ཉམས་ལེན། དཀྱིལ་
འཁོར་ཉིན་ཞག་གཅིག་ལ་ཐུན་བཞིར་བསྒོམ་པའི་དྲིས་ལན། སྣར་ཐང་དུ་ཕུལ་བའི་ཚིག་མང་ཐོས་
མ་དང་ནམ་མཁའ་བཀྲ་ཤིས་ལ་གནང་བའི་ཆབ་ཤོག་བཤེས་གཉེན་ཤེར་བཟང་དང་གུ་ག་ཁྲི་ལྕམ་དྲུང་
བདག་མེ་བ། བཤེས་གཉེན་ཐར་རྒྱན། བྱང་པ་རྣམ་རྒྱལ་དཔལ་བཟང༌། རིན་སྤུངས་ནོར་བཟང་།
དགེ་བཤེས་སངས་དཔལ་རྣམས་ལ་གནང་བའི་ཆབ་ཤོག་ལེ་ཚན་རེ་རེ། ཀོན་ཏིང་གོའུ་ཤྭའིས་གསང་
འདུས་ལུས་དཀྱིལ་ལ་ལན་བཏབ་པའི་ཡང་ལན། དོར་ལན་གནམ་ལྕགས་འཁོར་ལོ། རྗེ་ཙོང་ཁ་པ་
ལ་ཕུལ་བའི་ཆབ་ཤོག །ཤཱཀྱའི་རྒྱལ་པོར་གསེར་གྱི་མཎཌལ་ཕུལ་པའི་ཞལ་བྱང་སྨོན་ལམ་མ་ལུས་
ཆོས་ཀུན་མ། ལྟ་བའི་དོགས་གཅོད་ལྟ་ངན་མུན་སེལ། སྟོང་བདུན་བསྐལ་བཟང་མིག་འབྱེད། སྡོམ་
གསུམ་རྣམ་གཞག་ཐུབ་བསྟན་བྱི་དོར། ཕར་ཕྱིན་གྱི་རྣམ་བཤད། རྣམ་འགྲེལ་ཊཱི ཀ་ཆེན་རིགས་པའི་
རྒྱ་མཚོ་དང༌། དེའི་ཊཱི ཀ་ཆུང་རིག་པའི་སྙིང་པོ། ཚད་མ་ཡིད་ཀྱི་མུན་སེལ། ཚད་འབྲས་ཀྱི་བཤད་
ཆེན་མོ་སྔགས་རིམ་ལྷན་ཐབས་རྣལ་འབྱོར་རོལ་བའི་དགའ་སྟོན། རྒྱུད་སྡེ་སྤྱི་རྣམ། དཔལ་གསང་
བ་འདུས་པའི་མངོན་དཀྱིལ་གྱི་ལྷན་ཐབས། ཞི་རྒྱས་ཀྱི་སྦྱིན་སྲེག །བསྐྱེད་རིམ་དངོས་གྲུབ་རྒྱ་མཚོ།
ཉིད་ཀྱི་གསུང་ཇི་ལྟ་བར་རྗེ་ཆོས་ལྡན་རབ་འབྱོར་གྱིས་ཟིན་འབྲིས་སུ་བཏབ་པའི་གསང་བ་འདུས་པའི་
རྫོགས་རིམ་ལམ་གྱི་དམིགས་ཕྱེད་ཅིང་གོ་བདེ་བར་བཀོད་པ་དཔལ་འཁོར་ལོ་བདེ་མཆོག་ལེའུ་ཨི་པའི་
ལུགས་ཀྱི་དཀྱིལ་ཆོག་བདེ་ཆེན་རོལ་མཚོ། དཔལ་རྡོ་རྗེ་འཇིགས་བྱེད་ཀྱི་བསྐྱེད་རྫོགས་རྩོམ་འཕྲོ་ཅན་
ཉིད་ཀྱི་གསུང་བཞིན་མཁས་གྲུབ་བློ་གྲོས་ཆོས་སྐྱོང་གིས་ཁ་བཀང་བ། འཇིགས་བྱེད་ཀྱི་རྒྱུད་རྟོག་པ་

16
གསུམ་པའི་རྒྱ་ཆེར་འགྲེལ་བ་ཁམས་གསུམ་ལས་རྣམ་པར་རྒྱལ་བའི་ཉི་འོད། འཕྲུལ་འཁོར་གྱི་སྦས་
དོན་ཡིག་ཆུང་ཧ་ལའི་ལེ་འདབ། དྲག་པོའི་མན་ངག་ཡང་ཆུང་ཟིན་བྲིས་སུ་བཀོད་པ། གཤིན་རྗེ་ནག་
པོའི་འཁོར་ལོའི་ལྟེ་བ་ཚུལ་གྱི་མན་ངག་ཟིན་བྲིས། དམ་ཅན་ཆོས་ཀྱི་རྒྱལ་པོ་ཕྱི་ནང་གསང་གསུམ་
གྱི་སྒྲུབ་ཐབས། མྱུར་མཛད་ཡེ་ཤེ་མགོན་པོའི་སྒྲུབ་ཐབས། གཏོར་ཆོག །དེའི་རྣམ་བཤང༌། བེའུ་
བུམ་བསྙེན་སྒྲུབ་ལས་གསུམ་རྣམ་གཞག་སོགས་མགོན་པོའི་ཆོས་སྐོར་ཆེས་ཤིན་ཏུ་ཟབ་པ་དུ་མ་བརྟག་
གཉིས་ཊཱི་ཀ་ཆེན། སྙིང་པོ་ཀྱེེ་རྡོ་རྗེའི་སྒྲུབ་ཐབས། དཀྱིལ་ཆོག་མཆོད་ཕྲེང་སྨོན་ལམ་ཤིས་བརྗོད་དང་
བཅས་པའི་ཆོ་ག་ཆ་ལག་ཚང་བ། དཔལ་དུས་ཀྱི་འཁོར་ལོའི་མངོན་དཀྱིལ། དུས་འཁོར་གྱི་ཊཱིཀ་
ཆེན། དེ་ཁོ་ན་ཉིད་སྣང་བའི་སྟོད་ཆ་དེའི་སྨད་ཆ་དང་སྨོན་ལམ་ཤིས་བརྗོད། ཉིད་ཀྱི་གསུང་རྒྱུན་
ཇི་ལྟ་བར་རྗེ་བློ་གྲོས་ཆོས་སྐྱོང་གིས་མཛད་པ། དུས་འཁོར་ལུགས་ཀྱི་བསྟན་རྩིས་རྣམས་སོགས་གསུངས་
རབ་དེ་ཐམས་ཅད་ཀྱང་རྗེ་བཙུན་འཇམ་དཔལ་དཔའ་བོ་ངུར་སྨྲིག་གར་རོ་ཤར་ཙོང་ཁ་པ་བློ་བཟང་
གྲགས་པའི་དཔལ་གྱི་དགོངས་པ་ཤ་སྟགས་ལས་གཞན་དུ་མ་མཆིས་སོ། །གཞན་ཡང་རི་ངོ་དགའ་
ལྡན་དུ་མཚན་ཉིད་ཀྱི་བཤད་གྲྭ་བཙུགས་པ་དང་། རྗེ་བླ་མའི་དངུལ་གདུང་རིན་པོ་ཆེའི་དབུ་ཧོག་ཏུ་
གསེར་གྱི་རྒྱ་ཕིབས་བཀལ་བ་དང༌། རྒྱལ་ཚབ་ཐམས་ཅད་མཁྱེན་པའི་སྐུ་གདུང་པོ་ཏ་ལ་ནས་དགའ་
ལྡན་དུ་གདན་དྲངས་ཏེ་ཞུགས་ལ་ཕུལ་ནས་རྗེའི་དངུལ་གདུང་རིན་པོ་ཆེའི་གཞོགས་གཡས་སུ་བཞུགས་
སུ་གསོལ་བ་སོགས་ལུགས་གཉིས་རྣམ་དཀར་གྱི་མཛད་པ་བསམ་གྱིས་མི་ཁྱབ་པས་སོ། །མདོར་ན་
རྒྱལ་བ་ཙོང་ཁ་པའི་ཐུགས་སྲས་མཁས་གྲུབ་ཐམས་ཅད་མཁྱེན་པ་དགེ་ལེགས་དཔལ་བཟང་པོ་འདི་ཉིད་
སྐུ་ཚེ་དཔག་ཏུ་མེད་པའི་སྔ་རོལ་དུ་ས་བཅུ་ཡོངས་སུ་རྫོགས་པར་མཛད་དེ། སངས་རྒྱས་སྣང་བ་མཐའ་
ཡས་སུ་མངོན་པར་རྫོགས་པར་སངས་རྒྱས་སུ་ཟིན་ནའང་། སྔོན་གྱི་ཐུགས་བསྐྱེད་དང་དམ་ཆོས་འཛིན་
པའི་སྨོན་ལམ་རླབས་པོ་ཆེའི་མཐུ་ལེགས་པར་གྲུབ་པས། མ་དག་པའི་འཇིག་རྟེན་གྱི་ཁམས་རྣམས་
སུ་གང་ལ་གང་འདུལ་གྱི་སྤྲུལ་བ་བསམ་གྱིས་མི་ཁྱབ་ཅིང༌། བརྗོད་ཀྱིས་མི་ལང་ལ། ཁྱད་པར་འཇམ་
མགོན་ཆོས་ཀྱི་རྒྱལ་པོ་ཐམས་ཅད་མཁྱེན་པ་ཤར་ཙོང་ཁ་པ་བློ་བཟང་གྲགས་པའི་དཔལ་གྱི་མདོ་སྔགས་

17
ཀྱི་བསྟན་པ་བླ་ན་མེད་པ་འདི་ཉིད་མི་ཉམས་ཤིང་ཆེ་ཆེར་དར་རྒྱས་སུ་བྱ་བའི་ཆེད་དུ་བསམ་བཞིན་བོད་
གངས་ཅན་གྱི་ལྗོངས་འདིར་སྐུའི་སྐྱེ་བ་བཞེས་ནས་གཞོན་ནུ་ཉིད་ནས་རྗེ་བླ་མ་དང་མཇལ་ཏེ་ཟབ་པ་
དང་རྒྱ་ཆེ་བའི་དམ་པའི་ཆོས་ཀྱི་གདམས་པ་ཡོངས་སུ་རྫོགས་པར་གསན་ནས། དབེན་གནས་རི་བོ་
མདངས་ཅན་སོགས་སུ་སྒྲུབ་པ་ཡང་དག་པར་མཛད། དེ་ནས་དགུང་ལོ་ཞེ་དྲུག་གི་ཐོག་རྗེ་ཐམས་ཅད་
མཁྱེན་པའི་གདན་སར་ཕེབས་ནས་ལོ་བརྒྱད་ཀྱི་བར་དུ་འཆད་རརྩོད་རྩོམ་གསུམ་གྱི་དུས་འདའ་བར་
མཛད་དེ། སྐལ་ལྡན་གྱི་གདུལ་བྱ་མཐའ་དག་ཐར་བ་དང་ཐམས་ཅད་མཁྱེན་པའི་ལམ་ལ་བཀོད་པས་
བཀའ་དྲིན་གཞ་ལ་དུ་མ་མཆིས། དེ་ཡང་ཐམས་ཅད་མཁྱེན་པ་དགེ་འདུན་གྲུབ་ཀྱིས། རྗེ་འདི་ལ་
བསྟོད་པ་ལས། བླ་མ་མཆོག་དང་རྒྱལ་བའི་གསུང་གི་མཛོད། །མཐའ་དག་བཟུང་ནས་ཚུལ་བཞིན་
སྒྲུབ་པ་དང༌། དེ་དོན་གཞན་ལ་ལེགས་པར་འདོམས་པ་ལ། །མི་འཇིགས་སྤོབས་པ་བརྙེས་ལ་གསོལ་
བ་འདེབས། །ཞེས་དང་། ཡང་དེ་ལྟར་གསུང་རབ་སྤྱི་དང་རྒྱུད་སྡེ་ལ། །ཐོས་བསམ་མཐར་སོན་
སྒྲུབ་པ་སྙིང་པོར་མཛད། །རྒྱལ་བ་དགྱེས་པའི་ལམ་དེར་འགྲོ་ཀུན་འཁྲིད། །ཕན་མཛད་ཁྱོད་ལ་གུས་
པས་གསོལ་བ་འདེབས། །ཞེས་གསུངས་སོ། །དེ་ལྟར་ཐུབ་པའི་བསྟན་པའི་ཡང་སྙིང་ཆོས་ཀྱི་རྒྱལ་
པོ་ཙོང་ཁ་པ་ཆེན་པོའི་བསྟན་པ་རིན་པོ་ཆེ་མི་ནུབ་པའི་རྒྱལ་མཚན་བཙུགས་ཏེ། གདུལ་བྱ་རྟག་འཛིན་
ཅན་རྣམས་ལ་མི་རྟག་པ་མཚོན་བྱེད་དུ་རེ་ཞིག་དག་པའི་ཞིང་དུ་འབྱོན་པར་དགོངས་པ་གཏད་དེ། རྗེ་
བཙུན་བླ་མ་བློ་བཟང་གྲགས་པའི་དཔལ། །མོས་གུས་སྙིང་ནས་ཡིད་ཀྱིས་གསོལ་བ་འདེབས། །མགོན་
ཁྱོད་གང་དུ་བཞུགས་པའི་ཞིང་ཁམས་དེར། །བདག་ཀྱང་མྱུར་དུ་འོང་བར་བྱིན་གྱིས་རློབས། །ཞེས་
གདུངས་དབྱངས་ཀྱིས་རྗེ་བླ་མ་ལ་གསོལ་བ་བཏབ་པས། བླ་མས་ཞལ་དངོས་སུ་བསྟན་ནས། སྐྱེ་བ་
དེ་ཁས་ཁྱོད་ཀྱིས་བསྟན་འགྲོའི་བྱ་བ་བྱ་བ་བྱེད་དགོས་རྣམས་རྫོགས་པ་ཡིན། མཁའ་སྤྱོད་དུ་ཡོངས་
བའི་འདུན་པ་ཁྱོད་རང་ལ་འདུག་པ་ལྟར་བྱས་ཆོག་གསུངས་པའི་བཀའི་སྣང་བ་སྩལ། དེ་ནས་མཁས་
གྲུབ་རིན་པོ་ཆེ་འདི་ཉིད་དགུང་ལོ་ལྔ་བཅུ་ང་བཞིར་ཕེབས་པ་ས་ཕོ་རྟའི་ལོ་ཧོར་གྱི་ཟླ་བ་གཉིས་པའི་ཉི་
ཤུ་གཅིག་གི་སྔ་དྲོའི་ཆ་ལ་རྗེ་བཙུན་ཙོང་ཁ་པ་ཆེན་པོའི་དྲུང་ནས་དམ་ཅན་ཆོས་རྒྱལ་ཕེབས་ཤིང་། གཞན་

18
ཡང་དཔའ་བོ་མཁའ་འགྲོ་དུ་མའི་བསུ་བ་དང་བཅས་དགའ་ལྡན་ཆོས་ཀྱི་ཕོ་བྲང་དུ་རྒྱལ་བ་ཙོང་ཁ་པ་
ཆེན་པོའི་ཞབས་དྲུང་དུ་གཤེགས་སོ། །དེའི་ཚེ་ལས་དག་པ་འགའ་རེའི་མཐོང་སྣང་ལ་དགའ་ལྡན་དུ་
བྱོན་པ་དང༌། ཁ་ཅིག་གིས་རྒྱ་ནག་རི་བོ་རྩེ་ལྔར་ཕེབས་པ་དང་། ལ་ལས་བདེ་བ་ཅན་སོགས་སུ་ཕེབས་
པ་སོགས་མཐོང་སྣང་ཀྱང་སྣ་ཚོགས་བྱུང་བར་གྲགས། དེ་ལྟར་སྐུ་ཚེ་མཐར་མ་ཕྱིན་པའི་ཚུལ་དང་།
བཀའ་ཆོས་འཆད་འཕྲོ་བཤོལ་ཞིང་། བསྟན་བ་ཅོས་འགའ་ཞིག་རྩོམ་འཕྲོར་འཇོག་པ་རྣམས་ནི། རྗེ་
འཇུག་མཁས་པ་མང་པོའི་འཕྲིན་ལས་ཀྱི་བགོ་སྐལ་དུ་འཇོག་པ་དང་། རང་ཉིད་ཀྱང་སྔོན་གྱི་ཐུགས་
བསྐྱེད་དང་། སྨོན་ལམ་རླབས་ཆེ་བ་བརྟན་པས་འགྱུར་བ་མེད་པར་བསམ་བཞིན་དུ་སླར་ཡང་སྤྲུལ་
བའི་སྐུ་མྱུར་དུ་ཕེབས་ནས་རྒྱལ་བ་ཙོང་ཁ་པའི་བསྟན་པ་སླར་ཡང་ཆེས་ཆེར་གསལ་བར་མཛད་པའི་
རྟེན་འབྲེལ་གྱི་ཁྱད་པར་སོགས་དགོངས་བཞེད་བླ་ན་མེད་པ་ཡིན་སྙམ་དུ་སེམས་ཤིང་། སྐུའི་སྐྱེ་བ་
འདི་ཉིད་ཙམ་དུ་མ་ཟད་ཡང་སྲིད་ཕྱི་མ་རྣམས་སུའང་ཞྭ་སེར་ཅོད་པན་འཛིན་པ་མཉམ་མེད་རི་བོ་དགའ་
ལྡན་པའི་བསྟན་པ་འདི་ལ། རྗེ་འདི་ལས་བཀའ་དྲིན་ལྷག་པ་མི་དགོས་ཤིང་མཉམ་པ་ཙམ་ཡང་མི་འབྱུང་
བར་ཁོ་བོ་མགྲིན་པ་ཅུང་ཟད་བཏེག་ནས་ལན་ཅིག་མིན་པར་སྨྲའོ། །དེ་ནས་རྗེ་འདི་ཉིད་ཀྱི་ཞམ་རིང་
པ་རྣམས་དང་མཁས་གྲུབ་བུ་ཆེན་མང་པོས་དགོངས་པ་ཟབ་མོ་རྫོགས་ཐབས་སུ་སྐུ་གསུང་ཐུགས་རྟེན་
མང་དུ་བཞེངས་ཤིང་། དགེ་འདུན་གྱི་བསྙེན་བཀུར་སོགས་བསམ་ལས་འདས་པར་མཛད། ཁྱད་
པར་སྐུ་གདུང་ཞུགས་སུ་ཕུལ་ནས་ཞུན་ཐིག་ལས་གྲུབ་པའི་རྟེན་མང་དུ་ཕེབས་པ་རྣམ་ནང་དུ་བཞུགས་
པ་དངུལ་གྱི་རྣམ་རྒྱལ་མཆོད་རྟེན་ཁྱད་པར་དུ་འཕགས་པ་བཞེངས་ཏེ། རྗེ་བདག་ཉིད་ཆེན་པོའི་སྐུ་
གདུང་རིན་པོ་ཆེའི་གཡོན་འགྲམ་དུ་གདུལ་བྱའི་བསོད་ནམས་ཀྱི་ཞིང་དམ་པར་བཞུགས་སུ་གསོལ། གཞན་
ཡང་ཞ་ལུ་བ་ལེགས་པ་རྒྱལ་མཚན་དགེ་ལྡན་གྱི་ཁྲི་ལ་སྤྱན་དྲངས་ཏེ། རྒྱལ་ཚབ་ཏུ་མངའ་གསོལ། ཁྲི་
རིན་པོ་ཆེས་ཐོག་དྲངས་གཡག་སྡེ་བ་བློ་གྲོས་ཆོས་སྐྱོངས་སོགས་བུ་སློབ་ཐམས་ཅད་ཀྱིས་རྗེ་བཙུན་ཐམས་
ཅད་མཁྱེན་པ་ཙོང་ཁ་པ་བློ་བཟང་གྲགས་པ། རྒྱལ་ཚབ་ཆོས་རྗེ་དར་མ་རིན་ཆེན། མཁས་ཤིང་གྲུབ་
པ་མཆོག་བརྙེས་དགེ་ལེགས་དཔལ་བཟང་པོ་སྟེ། རྗེ་ཡབ་སྲས་གསུམ་གྱི་མཛད་པའི་རྒྱུན་རྣམས་མི་

19
ཉམས་པར་གོང་འཕེལ་དུ་མཛད་པ་འདི་ག་ལགས་སོ། །དེ་ལྟར་སངས་རྒྱས་སྣང་བ་མཐའ་ཡས་ཀྱི་
རྣམ་སྤྲུལ་མཁས་གྲུབ་ཆོས་ཀྱི་རྒྱལ་པོ་ཐམས་ཅད་མཁྱེན་པ་དགེ་ལེགས་དཔལ་བཟང་པོའི་རྣམ་པར་
ཐར་པ་མདོར་བསྡུས་ཀྱི་ཚུལ་དུ་བཀོད་པ་མཁས་པའི་ཡིད་འཕྲོག་ཅེས་བྱ་བ་འདི་ནི། གཞོན་ནུ་ཉིད་
ནས་རྗེ་ཡབ་སྲས་ལ་དད་སྟོབས་དང་ལྡན་པ་རྗེས་འཇུག་གི་ཐ་ཤལ་ས་སྟིའི་མིང་ཅན་གྱིས་དམ་པ་འགའི་
གསུང་ལ་བརྟེན་ནས་སྦྱར་བ་འདིས་ཀྱང་ཚེ་རབས་ཐམས་ཅད་དུ་རྗེ་ཡབ་སྲས་ཀྱིས་རྗེས་སུ་འཛིན་པར་
གྱུར་ཅིག །སརྦ་མངྒ་ལཾ།། །།

འགྲེལ་བ་དོན་གསལ་གྱི་རྣམ་བཤད་རྟོགས་དཀའི་སྣང་བ་ཞེས་བྱ་བ་མཁས་གྲུབ་
ཐམས་ཅད་མཁྱེན་བས་མཛད་པ་བཞུགས་སོ། །
༄༅། །ཤེས་རབ་ཀྱི་ཕ་རོལ་ཏུ་ཕྱིན་པའི་མན་ངག་གི་བསྟན་བཅོས་མངོན་པར་རྟོགས་པའི་
རྒྱན་གྱི་འགྲེལ་བ་དོན་གསལ་བའི་རྣམ་བཤད་རྟོགས་པར་དཀའ་བའི་སྣང་བ་ཞེས་བྱ་བ་བླ་མ་དང་
རྗེ་བཙུན་འཇམ་པའི་དབྱངས་ཀྱི་ཞབས་ཀྱི་པདྨོ་ལ་སྐྱེ་བ་ཀུན་ཏུ་གུས་པས་ཕྱག་འཚལ་ལོ། །གང་
ཞིག་ཞི་བའི་རྒྱུ་སྐར་འཕྲེང༌། །རྒྱལ་སྲས་རི་བོང་འཛིན་པའི་དཔལ། །ཀུན་མཁྱེན་ནམ་མཁའ་
ནོར་བུ་དག །གང་གིས་བསྐྲུན་དེ་རྒྱལ་གྱུར་ཅིག །ཐུབ་པ་ཕྱོགས་ཀུན་རི་དྭགས་མིག་ཅན་
གྱི༑ ༑མཛེས་སྡུག་རྫོགས་པ་སྙན་པའི་བ་གམ་རྩེར། །མི་ཉམས་བསོད་ནམས་རྐང་སྟེགས་
ལ་འཇོགས་པ། །འཕྲོག་བྱེད་རལ་བའི་ཀུན་དགའ་རྒྱལ་གྱུར་ཅིག །གང་ཞིག་མ་ལུས་འགྲོ་
བའི་སྙིང་ལ་རབ་དཀར་བྱམས་པའི་ག་པུར་ཐིགས་རྒྱུན་ལན་ཅིག་མིན་པར་ལྷུང་བ་གང༌། །དེ་
ཡི་རབ་བསིལ་གྲགས་པའི་དྲི་བཟང་ནོར་འཛིན་བ་མོའི་འགྲམ་བ་ལ་ནི་སྒོལ་བྱེད་མཛུབ་མོས་བྲིས་
གྱུར་པ། །རྒྱལ་བའི་ཅོད་པན་མེ་ཏོག་དཀར་པོའི་སྙེ་མ་ཡིས་ཀྱང་གཞོན་ནུའི་ཁུར་བཞིན་གཙུག་
ཏོར་བྲལ་བ་ཉིད་དུ་བྱེད། །དཔལ་ལྡན་ས་ཡི་མགོན་པོ་ཁྱོད་ཀྱིས་བསྔགས་པའི་ཡལ་འདབ་བདེ་
གཤེགས་ཞལ་གྱི་རོལ་རྩེད་དགའ་བ་རྒྱལ་གྱུར་ཅིག །དངོས་པོར་སྨྲ་བ་གླང་ཆེན་སྨོན་པའི་ཐོད་
པའི་བུམ་པ་བྲལ་བྱེད་ཅིང༌། །སྟོང་ཉིད་སེང་གེའི་གད་རྒྱངས་དྲག་པོས་སྲིད་པའི་བྲག་རི་ཧྲུལ་
པོར་བྱེད། །བདེ་གཤེགས་བསྟན་པ་གངས་རིའི་སུལ་ན་སྙིང་རྗེའི་མིག་དམར་གཡོ་བ་ཅན། །དཔལ་
ལྡན་གདོང་ལྔའི་དབང་པོ་ཁྱོད་ཀྱིས་འཕྲིན་ལས་བཟང་པོས་སྐྱོང་གྱུར་ཅིག །ལེགས་པར་བཤད་
པའི་གཞུང་ལུགས་ཀྱིས། །མ་ཉམས་རྣམ་དཔྱོད་བྱིན་པ་གང༌། །དེ་ཡི་ལེགས་བཤད་བདུད་
རྩི་ཡང་། སྐལ་བཟང་སྙིང་ལ་སྦྱིན་པར་བྱ། །ཕྲག་དོག་མེ་ཡིས་མགྲིན་པའི་ཕུག་སྐམས་
ཤིང༌།།ལོག་པའི་ཕུད་སྒྲ་འབྱིན་པའི་གདུག་པའི་སྤྲུལ། །དེ་དག་འདབ་བཟང་དབང་པོའི་སླར་
ཁྱིམ་ལས། །ལེགས་ལོངས་རྡོ་རྗེའི་རྩེ་ལ་བག་ཡོད་བྱོས། །འདིར་མངོན་པར་རྟོགས་པའི་རྒྱན་
གྱི་འགྲེལ་པ་དོན་གསལ་བ་ཉིད་ནི་གང་བཤད་པར་བྱ་བའི་ཆོས་ཡིན་ནོ། །དེ་ལ་རེ་ཤིག་བསྟན་
1

བཅོས་ཀྱི་འགྲེལ་ནི། བདེ་བར་གཤེགས་པས་ཆོས་ཀྱི་འཁོར་ལོ་རིམ་པ་གསུམ་དུ་བསྐོར་ང་ལས།
ཐེག་པ་ཆེན་པོའི་སྡེ་སྣོད་ནི་རྣམ་པ་གཉིས་ཏེ། འཁོར་ལོ་བར་པ་མཚན་ཉིད་མེད་པའི་མདོ་དང་།
ཐ་མ་ལེགས་པར་རྣམ་པར་ཕྱེ་བ་དང་ལྡན་པའི་འཁོར་ལོའོ། །དེ་ལ་བར་པའི་གཙོ་བོ་ནི། ཤེར་
ཕྱིན་སྟོང་ཕྲག་བརྒྱ་པ་ལ་སོགས་པ་དང་། ཐ་མའི་གཙོ་བོ་ནི་མདོ་སྡེ་དགོངས་པ་ངེས་པར་འགྲེལ་
པའོ། །དེ་གཉིས་ལས། འཕགས་པ་ཀླུབ་སྒྲུབ་ཡབ་སྲས་ཀྱི་མན་ངག་གི་རྗེས་སུ་འབྲངས་ཏེ།
བར་པ་ངེས་དོན་དུ་གཏན་ལ་ཕབ་ནས། མཐའ་བྲལ་དབུ་མའི་ཚུལ་གསལ་བར་བྱེད་པ་དང་
འཕགས་པ་ཐོགས་མེད་སྐུ་མཆེད་དང༌། ཐེག་པ་ཆེན་པོ་མདོ་སྡེའི་རྒྱན་དང་། དབུས་དང་མཐའ་
རྣམ་པར་འབྱེད་པ་ལ་སོགས་པའི་རྗེས་སུ་འབྲངས་ཏེ། འཁོར་ལོ་ཐ་མ་ངེས་དོན་དུ་གཏན་ལ་
བབ་ནས་རྣམ་རིག་པ་ཙམ་གྱི་ཚུལ་གསལ་བར་བྱེད་པ་སྟེ། དེ་ལྟར་ཐེག་པ་ཆེན་པོ་ལ་ཤིང་རྟའི་
སྲོལ་ཆེན་པོ་གཉིས་སུ་ངེས་པ་ཡིན་ནོ། །དེ་ཡང་འཁོར་ལོ་བར་པ་ཤེར་ཕྱིན་གྱི་མདོ་དག་གི་བརྗོད་
བྱའི་དོན་ནི་གཉིས་ཏེ། སྙིང་པོའི་དོན་དང༌། མངོན་པར་རྟོགས་པའི་རིམ་པའོ། །སྙིང་པོའི་
དོན་ནི། ཆོས་ཐམས་ཅད་ཀྱི་གནས་ལུགས་སྟོང་པ་ཉིད་དོན་དམ་པའི་བདེན་པ་ཡིན་ལ། དེ་
ཡང་རྒྱས་འབྲིང་བསྡུས་གསུམ་གྱི་མདོས་དངོས་སུ་གཙོ་བོར་བཤད་ཅིང༌། དེ་ཉིད་འཕགས་
པ་ཀླུ་སྒྲུབ་ཡབ་སྲས་ཀྱིས་དབུ་མ་རིགས་པའི་ཚོགས་རྣམས་སུ་རྒྱས་པར་འགྲེལ་བར་མཛད་ལ།
རྗེ་བཙུན་བྱམས་པ་མགོན་པོས་སྙིང་པོའི་དོན་དེ་ཉིད་ཇི་ལྟར་གསལ་བར་མཛད་པའི་ཚུལ་ནི་གཞན་
དུ་འཆད་པར་འདོད་དོ། །མངོན་པར་རྟོགས་པའི་རིམ་པ་ནི་རྒྱས་འབྲིང་བསྡུས་གསུམ་ལས།
སྙིང་པོའི་དོན་དངོས་སུ་བསྟན་པའི་ཤུགས་ལ་རྟོགས་པར་བྱ་བ་ཡིན་པས་ས་འོག་གི་གཏེར་ལྟར་
རྟོགས་དཀའ་ཞིང་རྟོགས་ན་དོན་ཆེ་བར་དགོངས་ཏེ། རྗེ་བཙུན་གྱིས་མངོན་པར་རྟོགས་པའི་
རིམ་པ་དེ་དག་གསལ་བར་སྟོན་པ་གཏེར་གྱི་ཁ་བྱང་ལྟ་བུའི་མན་ངག་མངོན་པར་རྟོགས་པའི་
རྒྱན་མཛད་དོ། །དེ་ལ་ཡང་སློབ་དཔོན་སྔ་མ་དག་གིས་རྣམ་འགྲེལ་མང་དུ་མཛད་ཀྱང་ཁ་ཅིག་
གིས་སྙིང་པོའི་དོན་རྣམ་རིག་པ་ཙམ་གྱི་ཚུལ་དུ་གནས་པ་ལ་བརྟེན་ནས་བཀྲལ་ཞིང་། གཞན་
དག་གིས་མཐའ་བྲལ་དབུ་མ་དང་མཐུན་པར་བཀྲལ་ཡང་། ཡུམ་གསུམ་གའི་རྒྱན་དུ་མ་སྦྱར་
2

ལ༑ འདིར་ནི་སྙིང་པོའི་དོན་མཐའ་བྲལ་དབུ་མའི་ཚུལ་དང༌། མངོན་པར་རྟོགས་པའི་རིམ་
པ་ཡུམ་གསུམ་གའི་རྒྱན་དུ་སྦྱར་བའི་སྒོ་ནས་གསལ་བར་མཛད་པ་ཉིད་དུ་བཞེད་དེ། སློབ་དཔོན
སེང་གེ་བཟང་པོ་རང་དང་གཞན་གྱི་གྲུབ་པའི་མཐའ་རྒྱ་མཚོའི་ཕ་རོལ་དུ་བྱོན་ཅིང་། ཤེར་ཕྱིན་
གྱི་ཟབ་དོན་གྱི་ཉིང་ཁུས་བློ་གྲོས་ཀྱི་ལུས་རྒྱས་པ། ལྷག་པའི་བསམ་པ་རྨད་དུ་བྱུང་བ་དང་ལྡན་
པས་རྗེ་བཙུན་རང་ཉིད་ལས་གནང་བ་མནོས་ཏེ། སླད་ཀྱི་འགྲེལ་བ་དོན་གསལ་བ་འདི་ཉིད་མཛད་
དོ༑ ༑
འདི་ལ་གསུམ། བཤད་པ་ལ་འཇུག་པ། བཤད་པ་ཉེ་བར་དགོད་པ།བཤད་པ་ཡོངས་
སུ་རྫོགས་པའི་བྱ་བའོ། །དང་པོ་ལ་བཞི། མཆོད་པར་བརྗོད་ཅིང་དམ་བཅའ་བ། རྣམ་བཤད་
སྔ་མ་ཇི་ལྟར་བྱུང་ཚུལ། རང་ཉིད་འགྲེལ་པ་རྩོམ་པའི་རྒྱུ། ཁེངས་སྐྱུངས་ཤིང་རྩོམ་པར་སྤྲོ་
བ་བསྟན་པའོ། །དང་པོ་ནི། གུས་ཕྱག་འཚལ། གང་ལ་ན། ཤེར་ཕྱིན་ལའོ། །ཅིའི་ཆེད་དུ་
ན༑ དེའི་རྒྱན་ཚིག་ལེའུར་བྱས་པ་དག །ཡུམ་ཀུན་གྱི་རྒྱན་དུ་འགྱུར་བར་ནི་རྣམ་པར་དབྱེ་
ཕྱིར་རོ། །དེ་ལ་དགོས་པ་ཅི་ཡོད་ན། འབྱེད་པའི་གེགས་བར་ཆད་སེལ་བ་དང་། དམ་པའི་
སྤྱོད་པ་དང་མཐུན་པའི་ཕྱིར་རོ། །འདིར་ཤེར་ཕྱིན་ནི། དེའི་རྒྱན་ཚིག་ཅེས་ཤེར་ཕྱིན་གྱི་རྒྱན་
དང་། མངོན་པར་རྟོགས་པའི་རྒྱན་དོན་གཅིག་ཏུ་བཤད་པས། མངོན་རྟོགས་བརྒྱད་ཀ་ལ་རྗེས་
སུ་འགྲོ་བའི་མངོན་རྟོགས་ཙམ་ལ་ཤེར་ཕྱིན་གྱི་བརྡ་སྦྱར་བ་དེ་ཉིད་ཡིན་ལ། དེའི་ཕྱིར་ཁ་ཅིག་
གཞུང་ཤེར་ཕྱིན་དང༌། ཁ་ཅིག་ཆོས་ཉིད་དང་ཁ་ཅིག་འབྲས་བུ་ཤེར་ཕྱིན་ཁོ་ན་ལ་འདོད་པ་དག་
ནི་དོན་མིན་ནོ། །གཞུང་འདིས་ཤུགས་ལ་དགོས་སོགས་ཆོས་བཞི་འཕངས་ཏེ་དེ་ཡང་ཡུམ་གསུམ་
རྒྱན་དང་བཅས་པ་སྒྲའི་བརྗོད་བྱ། མངོན་རྟོགས་བརྒྱད་དོན་གྱི་བརྗོད་བྱ། འགྲེལ་པ་འདི་ལས་
བསྟན་བཅོས་ཡུམ་ཀུན་གྱི་རྒྱན་དུ་འགྱུར་ཚུལ་ཤེས་པ་དགོས་པ། བརྗོད་བྱ་ཐོས་བསམ་གྱིས་
གཏན་ལ་ཕབ་པ་དེ་དག་བསྒོམ་བྱུང་གིས་ཉམས་སུ་བླངས་པ་ལས་རྣམ་མཁྱེན་འཐོབ་པ་ཉིད་དགོས་
སོ༑ ༑གཉིས་པ་ནི། ཅི་སློབ་དཔོན་སྔ་མ་དག་གིས་བྱས་པའི་འགྲེལ་པ་འགའཞིག་ཡོད་དམ་
མེད། ཡོད་ན་བརྩམ་མི་དགོས་ལ། མེད་ན་མན་ངག་མེད་པས་བརྩམ་མི་ནུས་སོ་ཞེ་ན། སློབ་
3

དཔོན་སྔ་མ་བཞིའི་འགྲེལ་པ་ཡོད་ཀྱང་དེ་དག་ནི་བཤད་པ་ཕྱོགས་རེ་བ་ཡིན་ལ། འདིར་དེ་དག་
ལས་ཁྱད་པར་དུ་གྱུར་པར་བྱའོ་ཞེས་ཤེས་པའི་ཕྱིར་དུ་སློབ་དཔོན་སྔ་མ་བཞིའི་འགྲེལ་པ་བྱས་
ཚུལ་འཆད་པ་ལ་བཞི་ལས་དང་པོ་ཐོགས་མེད་ཀྱིས་བཀྲལ་ཚུལ་ནི། རྣམ་བཤད་མཛད། གང་
གི་ན། བསྟན་བཅོས་ཆེན་པོ་རྒྱན་གྱིའོ། །སུས་ན་འཕགས་པ་ཐོགས་མེད་ཀྱིས་སོ། །དེའི་ཡོན་
ཏན་ནི། སྙིང་རྗེས་འགྲོ་ལ་ཆགས་པས་ཀུན་ཆགས་མཛད་པའམ། །ཡང་ན་སྙིང་རྗེས་འགྲོ་
ལ་ཆགས་པས་རང་དོན་ལ་ཆགས་མེད་མཛད་པའི་སྒོ་ནས་གཞན་སྡུག་བསྔལ་ལས་སྐྱོབ་ཉིད་ཀྱི་
ཡོན་ཏན་དང་ལྡན་ནོ། །རྩོམ་པའི་རྒྱུ་ནི་མི་ཕམ་མགོན་པོ་ལ་གསན་ནས་ནིའོ། །གཉིས་པ་དབྱིག་
གཉེན་གྱིས་མཛད་ཚུལ་ནི། རྣམ་པར་བཀྲལ་ལོ། །གང་ན་བསྟན་བཅོས་ཆེན་པོའོ། །གང་
གིས་ན། དབྱིག་གཉེན་གྱིས་སོ། །དེའི་ཡོན་ཏན་འགྲོ་བའི་དོན་མངོན་མཐོ་ངེས་ལེགས་ཀྱི་རྩ་
ལག་ཏུ་གྱུར་པའོ། །ཇི་ལྟར་ན་རང་གི་མོས་པ་གཙོར་བྱེད་པས་ཤེས་བྱ་ནང་གི་ཡིན་པ་སེམས་
ཙམ་གྱི་ཚུལ་ལ་ཡང་དག་བརྟེན་ནས་སོ། །འདིས་སྔ་མ་ཡང་ལྟ་བ་འདི་དང་མཐུན་པར་བསྟན་
ཏེ༑ འདིས་ལྟ་བ་དེ་ལྟར་འགྲེལ་པ་ནི་དེའི་རྗེས་སུ་འབྲངས་པ་ཡིན་པའི་ཕྱིར་རོ། །གསུམ་པ་
འཕགས་གྲོལ་གྱིས་མཛད་ཚུལ་ནི། རྣམ་པར་ཕྱེ། གང་ན། བསྟན་བཅོས་ཆེན་པོའོ། །སུས་
ན་རྣམ་པར་གྲོལ་བ་ཞེས་བྱས་ཀྱང་ངོ་། །དེའི་ཡོན་ཏན་ནི། འཕགས་པའི་ཁོངས་སུ་གཏོགས་
པའི་ཡིའོ། ཇི་ལྟར་ན། དབྱིག་གཉེན་དེས་བྱས་པ་ཡང་དག་པར་བྱས་པ་མིན་པར་མཐོང་ནས་
ཕྱོགས་སུ་མ་ལྷུང་པ་དབུ་མར་གནས་པའི་བློས་མཐའ་བྲལ་དབུ་མའི་ཚུལ་དུའོ། །འདིས་འོག་
མ་ཡང་ལྟ་བ་འདི་དང་མཐུན་པར་ཤེས་ཏེ། རྒྱུ་མཚན་སྔར་ལྟར་རོ། །བཞི་པ་བཙུན་པ་གྲོལ་
སྡེས་བཤད་ཚུལ་ནི། རྣམ་བཤད་བྱས་སོ། །གང་ན་བསྟན་བཅོས་ཆེན་པོའོ། །སུས་ན་རྣམ་
པར་གྲོལ་སྡེའོ། །དུས་ནི་དེའི་འོག་ཏུའོ། །ཡོན་ཏན་ནི་དད་པའི་ས་ལ་གནས་པ་ཡིས་སོ། །ཇི་
ལྟར་ན་བསྟན་བཅོས་འདི་ཡུམ་གསུམ་པོ་མཐའ་དག་གི་རྒྱན་དུ་མ་རྙེད་པར་ཉི་ཁྲི་ཁོ་ནའི་རྒྱན་
དུ་སྦྱར་ཏེའོ། །འཕགས་པས་བཤད་པ་ལས་ནུས་པ་ལྷག་པོ་མེད་པས་དོན་མེད་དོ་སྙམ་ན། རང་
གི་བློ་གྲོས་འཕེལ་བ་དང་རྗེས་སུ་མཐུན་བའི་ཕྱིར་ཡིན་པས་སྐྱོན་མེད་དོ། །གསུམ་པ་ལ་རྙེད་

པ་ངོ་མཚར་བར་བསྟན་པ་དང་། བཀའ་དྲིན་གྱི་ལན་དུ་དབྱེ་རིགས་པར་བསྟན་པའོ། །དང་
པོ་ནི། དེ་ལྟར་མཁས་པས་སྣང་བྱས་ཤིང་དབྱིག་གཉེན་སོགས་འགའ་ཞིག་ཁོ་ནས་རིགས་སྟོབས་
ཀྱིས་མ་རྙེད་པའི་བསྟན་བཅོས་འདིའི་དོན་མངོན་རྟོགས་བརྒྱད་ཡུམ་གསུམ་པོ་མཐའ་དག་གིས་
བསྟན་པ་དང་། མཐའ་བྲལ་དབུ་མ་དང་མཐུན་པ་དེ་ལྟར་རྙེད་པ་གང་དེ་ཡ་མཚན་ནོ། །གཉིས་
པ་ནི། དེ་ལྟར་ཤིན་ཏུ་རྙེད་དཀའ་བའི་ཟབ་མོའི་ལམ་ཤེར་ཕྱིན་འདི་ཇི་ཞིག་ལྟར་སངས་རྒྱས་
དབང་གིས་རྙེད་པ་ནི་མཁས་པ་རྣམས་ཀྱིས་དབྱེ་བར་རིགས་ཏེ་བསྒྲུབ་པའི་མཆོད་པ་ཉིད་བླ་ན་
མེད་པའི་མཆོད་པ་ཡིན་པའི་ཕྱིར་རོ། །བཞི་པ་ནི། ཡུམ་དོན་མ་ལུས་པ་མངོན་དུ་གྱུར་པའི་
སྒོ་ནས་རྣམ་པ་ཀུན་ཏུ་བདག་གི་ནི་སྤྱོད་ཡུལ་མིན་ཡང་འགྲེལ་པ་འདི་རྩོམ་པ་ལ་སྤྲོ་བ་སྐྱེས་སོ། །ཅིའི་
ཆེད་དུ་ན། རང་གཞན་ལ་ཕན་གདགས་འདོད་པས་སོ། །དེའི་རྒྱུ་མཚན་ནི་ཡུམ་དོན་འཆད་
པ་འདི་བསོད་ནམས་ཁྱད་པར་ཅན་དག་བསྒྲུབ་ཅིང་བསྐྱེད་བ་དང་རྗེས་སུ་མཐུན་པའི་རྒྱུ་ཡིན་
པའི་ཕྱིར་རོ། །
གཉིས་པ་བཤད་པ་ཉེ་བར་དགོད་པ་ལ་གསུམ། བསོད་ནམས་སྤེལ་བའི་ཡན་ལག་མཆོད་
བརྗོད། བསྟན་བཅོས་ལ་གཞན་འཇུག་པའི་ཡན་ལག་དགོས་འབྲེལ། འཇུག་བྱ་བསྟན་བཅོས་
ཀྱི་རང་བཞིན་དངོས་བཤད་པའོ། །དང་པོ་ལ། མཚམས་སྦྱར། རྩ་བ། འགྲེལ་པ་གསུམ།
དང་པོ་ནི། ཕྱག་འཚལ་བ་ཞེས་དྲང་ངོ༌། །སུས་ན་བྱམས་པས་སོ། །དུས་ནི་རེ་ཤིག་བསྟན་
བཅོས་རྩོམ་པའི་དང་པོར་རོ། །གང་ལ་ན་ཡུམ་ལའོ། །ཇི་ལྟར་ན་ཉེར་ཞིར་ཁྲིད་པ་སོགས་
ཡོན་ཏན་ཇི་ལྟ་བ་བཞིན་དུ་བརྗོད་པ་སྔོན་དུ་འགྲོ་བ་ཅན་གྱིས་སོ། །དགོས་པ་ནི་དངོས་སུ་འཕགས་
པ་བྱམས་པ་རང་ཉིད་དམ་པའི་སྤྱོད་པ་དང་མཐུན་པར་རབ་ཏུ་སྟོན་པས་དང་། ཆེད་དུ་བྱ་བ་
གདུལ་བྱ་གཞན་དག་བཅོམ་ལྡན་འདས་མ་ཡོན་ཏན་རིན་པོ་ཆེ་ཕུལ་དུ་དབྱུང་དུ་མེད་ཅིང་དཔག་
ཏུ་མེད་པའི་འབྱུང་གནས་ལ་རབ་ཏུ་དྭང་བ་བསྐྱེད་པའི་ཆེད་དུའོ། །དྭང་བ་ལ་དགོས་པ་ཅི་ཡོད་
ཅེ་ན། དྭང་བའི་དོན་གྱི་ཤུགས་ཀྱིས་ཡུམ་ལ་ཐོས་བསམ་བསྒོམ་པས་འཇུག་པར་བྱ་བའི་ཕྱིར་
དུའོ། །འཇུག་པ་ལ་དགོས་པ་ཅི་ཡོད་ན་ཤེར་ཕྱིན་གྱི་ཡུམ་ལ་རབ་ཏུ་དྭང་བས་འཇུག་པ་ནི་ལེགས་
5

པ་ཐམས་ཅད་འཐོབ་པའི་ཐོག་མའི་རྒྱུའི་གཙོ་བོ་ཡིན་ནོ་ཞེས་ཚད་མས་གྲུབ་པའི་ཕྱིར་རོ་།ཇི་
ལྟར་གྲུབ་ཅེ་ན་བྱམས་པའི་མཉམ་གཞག་སོ་སོ་རང་གིས་རིག་པའི་ཡེ་ཤེས་ཀྱིས་ཡོངས་སུ་དཔྱད་
ནས་དེས་དྲངས་པའི་རྗེས་ཐོབ་ཡེ་ཤེས་ཀྱིས་ངེས་པར་བཟུངས་ནས་སོ། །རྩ་བ་ལ། ཚིག་དོན་
དང་། མཐའ་དཔྱད་པ་གཉིས། དང་པོ་ནི། གང་ཟག་ཉན་ཐོས་ཞི་བ་ཚོལ་རྣམས་ཐབས་ཀུན་
ཤེས་ཉིད་ཀྱིས་འབྲས་བུ་ཉེར་ཞིར་ཁྲིད་མཛད་གང་ཡིན་དང་གང་དག་བྱང་སེམས་འགྲོ་འ་ཕན་
པར་བྱེད་རྣམས་ཐབས་ལམ་ཤེས་ཉིད་ཀྱིས་འབྲས་བུ་འཇིག་རྟེན་དོན་སྒྲུབ་མཛད་པ་གང་ཡིན་
པ་དང་། ཐབས་རྣམ་མཁྱེན་གང་དང་ཡང་དག་ལྡན་པས་གང་དག་ཐུབ་པ་རྫོགས་པའི་སངས་
རྒྱས་རྣམས་འབྲས་བུ་བདེན་གཉིས་ཀྱི་རྣམ་པ་ཀུན་དང་ལྡན་པ་དྲང་ངེས་སྣ་ཚོགས་པའི་ཆོས་ཀྱི་
འཁོར་ལོ་འདི་གསུང་བར་མཛད་པའི་སྒོ་ནས་ཉན་ཐོས་བྱང་ཆུབ་སེམས་དཔའི་ཚོགས་བཅས་
སངས་རྒྱས་ཀྱི་ནི་ཡུམ་དུ་གྱུར་པ་ཤེར་ཕྱིན་དེ་ལ་ཕྱག་འཚལ་ལོ། །གཉིས་པ་མཐའ་དཔྱད་པ་
ལ༑ ཐོག་མར་གཞི་ཤེས། དེ་ནས་ལམ་ཤེས་དེ་ནས་རྣམ་མཁྱེན་ལ་བསྟོད་པའི་གོ་རིམ་འདི་
ལྟར་འབྱུང་བ་ཅི། ཡུམ་སྲས་ཀྱི་དོན་ནི་གང༌། ཕྱག་ཡུལ་གྱི་ཡུམ་གང་ལ་བྱ་ཞེ་ན། གོ་རིམ་
ལ་ཁ་ཅིག་ན་རེ། འདི་ནི་མདོའི་གླེང་གཞིའི་འགྲེལ་པ་ཡིན་པས་དེ་དང་མཐུན་པར་བྱས་པ་ཡིན་
ནོ། །དེ་ཡང༌། བྱ་རྒོད་ཕུང་པོའི་རི་ལ་དགེ་སློང་ལྔ་སྟོང་ཙམ་ཞེས་སོགས་ཀྱིས་རྟེན་ཉན་ཐོས་
བསྟན་ལ། ཐམས་ཅད་ཀྱང་དགྲ་བཅོམ་པ། ཟག་པ་ཟད་པ་ཞེས་སོགས་ཀྱིས་འབྲས་བུ་ཉེར་
ཞི་བསྟན་ཅིང་། བྱང་ཆུབ་སེམས་དཔའ་ཆེན་པོ་ཚད་མེད་གྲངས་མེད་པ་ཞེས་སོགས་ཀྱིས་རྟེན་
བྱང་སེམས་དང༌། ཐམས་ཅད་ཀྱང་གཟུངས་རབ་ཏུ་ཐོབ་པ་ཞེས་སོགས་ཀྱིས་འབྲས་བུ་བསྟན་
ལ༑ བཅོམ་ལྡན་འདས་ཉིད་ཀྱིས་གདན་སེང་གེའི་ཁྲི་བཤམས་ནས་ཞེས་སོགས་ཀྱིས་སྐུའི་སྣང་
བ་བྱུང་བ་རྣམས་ཀྱིས་རྟེན་སངས་རྒྱས་དང༌། གསུང་གི་སྣང་བ་བྱུང་བ་རྣམས་ཀྱིས་འབྲས་བུ་
ཆོས་འཁོར་བསྟན་ལ། གསུམ་གའི་སྐབས་སུའང་ཐབས་གཞི་ཤེས། ལམ་ཤེས། རྣམ་མཁྱེན་
གསུམ་ཁོང་ན་གནས་པ་རྗེ་བཙུན་གྱིས་དངོས་སུ་ཁ་བསྐང་བ་ཡིན་ནོ་ཞེས་ཟེར་རོ། །དོན་མི་
འཐད་དེ། འཕགས་སེང་གཉིས་ཀས་མཆོད་བརྗོད་དང་གླེང་གཞི་མ་སྦྱར་ཞིང་། འགྲེལ་ཆེན་
6

དུ་གླེང་གཞི་དགོངས་འབྲེལ་གྱི་མཇུག་ཏུ་བཤད་པ་དང་འགལ་བའི་ཕྱིར་དང་། རྩ་བའི་རྟེན་སྟོན་
པའི་སྐབས་ཀྱི་ཉན་ཐོས་ནི་ཉན་ཐོས་འཕགས་པ་སློབ་མི་སློབ་གཉིས་ཀ་ལ་བྱ་དགོས་ཤིང་། འབྲས་
བུ་ཉེར་ཞི་ཐོབ་པའི་ཉན་ཐོས་ནི་དགྲ་བཅོམ་ཁོ་ན་ཡིན་པས་དོན་ཐ་དད་ལ། གླིང་གཞིའི་སྐབས་
ཀྱི་དགེ་སློང་ལྔ་སྟོང་ཞེས་པ་དང༌། ཐམས་ཅད་ཀྱང་དགྲ་བཅོམ་པ་ཞེས་སོགས་དོན་གཅིག་པའི་
ཕྱིར་དང༌། ལམ་ཤེས་ཀྱི་འབྲས་བུ་འཇིག་རྟེན་གྱི་དོན་ནི། གདུལ་བྱའི་རྒྱུད་ཀྱི་མངོན་མཐོ་
ངེས་ལེགས་ཡིན་ལ། གླེང་གཞིའི་སྐབས་ཀྱི་གཟུངས་རབ་ཏུ་ཐོབ་པ། ཞེས་སོགས་ཀྱིས་ནི་བྱང་
སེམས་རང་རྒྱུད་ཀྱི་ཡོན་ཏན་ཁོ་ན་བསྟན་པ་ཡིན་པའི་ཕྱིར་རོ། །དེས་ན་གོ་རིམ་འདི་ནི་ཤེར་
ཕྱིན་ལ་བརྟེན་ནས་གདུལ་བྱ་ཐེག་པ་གསུམ་ལ་རིམ་གྱིས་འཇུག་པའི་གོ་རིམ་དང་མཐུན་པར་
བྱས་པ་ཡིན་ནོ། །
ཡུམ་སྲས་ཀྱི་དོན་ལ། སྔ་རབ་པ་དག་དང༌། ཕྱིས་ཀྱི་རྗེས་འབྲངས་ཁ་ཅིག་དུས་མཉམ་
པའི་མཁྱེན་གསུམ་དང་འཕགས་བཞི་རྣམ་པར་བཞག་འཇོག་གི་རྒྱུ་འབྲས་ཡིན་ལ། སྔ་ཕྱི་དག་
བསྐྱེད་བྱ་བསྐྱེད་བྱེད་ཀྱི་རྒྱུ་འབྲས་ཡིན། ཅེས་སྨྲ་བ་ནི་ཆེས་མི་རིགས་ཏེ། རྣམ་པར་བཞག་
འཇོག་ཡིན་ན་མཚན་མཚོན་ཡིན་དགོས་ལ། ཉན་ཐོས་དང་གཞི་ཤེས། བྱང་སེམས་དང་ལམ་
ཤེས། དུས་མཉམ་དག་ཕན་ཚུན་གཅིག་ཡིན་ན་གཅིག་ཡིན་པ་འགལ་བའི་ཕྱིར་རོ། །དེས་ན་
མཁྱེན་པ་སྔ་མ་སྔ་མ་རྣམས་ནི་རང་རང་གི་འབྲས་བུ་ཕྱི་མ་དག་བསྐྲུན་པའི་ཡུམ་ཡིན་པས་རྒྱུ་
འབྲས་མཚན་ཉིད་པ་ཡིན་ལ། རྫོགས་པའི་སངས་རྒྱས་དང་པོ་དང༌། མཐོང་ལམ་པ་སྐད་ཅིག་
དང་པོ་དག་ཀྱང་རང་རྒྱུད་ཀྱིས་བསྡུད་པའི་རྣམ་མཁྱེན་དང་ལམ་ཤེས་སོགས་སྔ་མ་ལས་མ་སྐྱེས་
ཀྱང་ཤེར་ཕྱིན་སྔ་མ་སྔོན་དུ་སོང་བ་ལས་སྐྱེས་པ་ཡིན་ནོ། །ཕྱག་ཡུལ་གྱི་ཡུམ་ལ་ཁ་ཅིག་སྐབས་
འདིའི་ཕྱག་ཡུལ་གཞི་ཤེས་ནི། ཉན་རང་ཁོ་ནའི་རྒྱུད་ཀྱི་གཞི་ཤེས་ཡིན་ནོ༑ ༑ཞེས་སྨྲ་བ་མི་
འཐད་དེ། དེ་ལྟ་ན་གཞི་ཤེས་ཀྱི་ཡོན་ཏན་བརྗོད་པ་ལས་ཡུམ་ལ་དྭང་བ་སྐྱེ་བའི་གདུལ་བྱ་ཡང་།
ཉན་རང་གི་རིགས་ཅན་ཡིན་པས་ཁྱབ་པར་ཐལ་ལོ། །དེ་འདོད་ན། དེ་འདྲའི་དྭང་བ་ལས་
ཡུམ་ལ་ཐོས་བསམ་བསྒོམ་པས་འཇུག་པའི་གདུལ་བྱ་ཡིན་ནའང་། དེས་ཁྱབ་པར་ཐལ་ལོ། །དེ་
7

འདོད་ན། ཡུམ་རྒྱས་འབྲིང་བསྡུས་གསུམ་གྱི་དངོས་ཀྱི་ཆེད་དུ་བྱ་བའི་གདུལ་བྱ་ཐེག་ཆེན་གྱི་
རིགས་ཅན་མེད་པར་ཐལ་བ་དང༌། བསྟན་བཅོས་འདི་ཐེག་ཆེན་ཐུན་མོང་མིན་པའི་སྡེ་སྣོད་
མིན་པར་ཐལ་བ་དང་། ཉན་རང་གི་བསྟན་བཅོས་འདིའི་བརྗོད་བྱ་ཐོས་བསམ་བསྒོམས་པའི་
ཤེས་རབ་ཀྱིས་མ་མྱངས་པར་བཤད་པ་ལ་སོགས་པ་ཐམས་ཅད་དང་འགལ་བར་འགྱུར་
རོ༑ ༑སངས་རྒྱས་ཀྱི་ཡེ་ཤེས་ཁོ་ན་ཡང་། སྐབས་འདིའི་ཕྱག་ཡུལ་གྱི་ཡུམ་དུ་འཐད་པ་མིན་
ཏེ༑ དེ་ལྟ་ན། ཡུམ་འདིས་ཉན་རང་གི་བཞེད་དོན་བསྒྲུབ་པའི་ཚུལ། འདིས་ཉན་རང་གི་རིགས་
ཅན་རྣམས་ལ་གཞི་བདག་མེད་པར་སྟོན་པའི་ཆོས་འཁོར་བསྐོར་བས་གཞི་ཤེས་ཀྱི་རྟོགས་པ་སྐྱེས་
ཏེ། རིམ་གྱིས་ཉོན་མོངས་སྤངས་ནས་ཞི་བ་ཐོབ་པར་བྱེད་པ་མ་གཏོགས་ཐབས་གཞན་མེད་
པས། ཕྱག་ཡུལ་གྱི་ཡུམ་ཡིན་ན། ཉན་རང་གི་བཞེད་དོན་དངོས་སུ་མི་སྒྲུབ་པས་ཁྱབ་པར་
ཐལ་བའི་ཕྱིར་རོ། །དེ་བས་ན་རང་ལུགས་ནི། གང་ཟག་གི་བདག་མེད་མངོན་སུམ་དུ་རྟོགས་
པ་དང་། རྣམ་རྟགས་མཚན་མ་ལུས་པ་མངོན་སུམ་དུ་རྟོགས་པ་གསུམ་ཀ་ཆ་ཤས་སུ་ལྡན་པའི་
བདག་མེད་མངོན་སུམ་དུ་རྟོགས་པའི་ཤེས་རབ་ཙམ་དེ་ཉིད་ཡིན་ལ། དེ་ནི་ཤེར་ཕྱིན་མཚན་
ཉིད་པ་ཡིན་ཞིང་། འཕགས་པ་བཞི་གའི་དངོས་ཀྱི་ཡུམ་ཡིན་ནོ། །རྣམ་མཁྱེན་ཆ་ཤས་སུ་ལྡན་
པའི་ཤེས་རབ་ཡིན་ན། སངས་རྒྱས་ཀྱི་ཡེ་ཤེས་སུ་མི་འགྱུར་རམ་ཞེ་ན། འོ་ན་དོན་བྱེད་པ་
ཆ་ཤས་སུ་ལྡན་པའི་ཆོས་ཡིན་ན་དངོས་པོར་འགྱུར་རོ་ཞེས་བརྗོད་ན་ལན་ཅི་ཡོད་སོམས་
ཤིག །དེས་ན་ཤེར་ཕྱིན་ཐམས་ཅད་མཁྱེན་པ་ཉིད་ཀྱི་བདག་ཉིད་ཚུལ་གསུམ་པ་ཅན་ཞེས་སོགས་
དང་ཡང་ལེགས་པར་འགྲིག་པར་འགྱུར་ལ། སངས་རྒྱས་ཀྱི་ཡེ་ཤེས་ཉན་རང་གི་ཡུམ་ཡིན་
ན་གནོད་པ་གཞན་ཡང་འབབ་པར་སེམས་སོ། །གསུམ་པ་འགྲེལ་པ་ལ། དགོས་དོན། བསྡུས་
དོན་ཚིག་དོན། བརྒལ་ལན་དང་བཞི། དང་པོ་ལ་དངོས་ཀྱི་དགོས་པ་དང་། བརྒྱུད་པའི་དགོས་
པ་དང༌། དོན་བསྡུ་བའོ། །དང་པོ་ལ་དྭང་པའི་རྐྱེན་དང་། དྭང་བའི་རང་བཞིན་གཉིས། དང་
པོ་ནི། ཚིགས་སུ་བཅད་པ་འདིས་ནི་ཡུམ་འདིའི་ཆེ་བའི་བདག་ཉིད་ཕུལ་དུ་བྱུང་བ་དང་ལྡན་པར་
བརྗོད་དོ། །གཉིས་པ་ལ་གཉིས་ལས། དབང་རྟུལ་དྭང་བ་སྐྱེ་ཚུལ་ནི་དེ་ཐོས་ནས་རེ་ཤིག་དད་
8

པའི་རྗེས་སུ་འབྲང་བ་རྣམས་ནི་ཡུམ་གྱིས་འཕགས་བཞིར་བསྐྲུན་པ་འདི་ལ་ཐེ་ཚོམ་མེད་པར་མྱུར་
དུ་རབ་ཏུའམ། ཤུགས་དྲག་པོའི་དྭང་བ་སྐྱེའོ། །གཉིས་པ་དབང་རྣོན་དྭང་བ་སྐྱེ་ཚུལ་ནི་ཡུམ་
དེ་ལ་རབ་ཏུ་སྐྱེད་པར་བྱེད་པ་ཉིད་དོ། །གང་ན་དབང་རྟུལ་དུ་མ་ཟད་ཆོས་ཀྱི་རྗེས་སུ་འབྲང་
བ་རྣམས་ཀྱང་ངོ་། དྭང་བའི་ངོ་བོ་ཇི་ལྟ་བུ་ཞིག་སྐྱེད་པར་བྱེད་ན། ཤེར་ཕྱིན་ཐམས་ཅད་མཁྱེན་
པ་ཉིད་གསུམ་གྱི་བདག་ཉིད་ཚུལ་གསུམ་པ་ཅན་ཏེ་མཁྱེན་གསུམ་རང་གི་བདག་ཉིད་དུ་ལྡན་པ་
དེས་སངས་རྒྱས་ལ་སོགས་པ་བསྐྲན་པར་མཛད་པ་ནི་གདོན་མི་ཟ་བར་སྲིད་པ་ཉིད་དོ་ཞེས་ངེས་
པར་བཟུངས་ཏེའོ། །ངེས་པ་དེ་གང་ལས་སྐྱེ་ཞེ་ན། དབང་རྟུལ་བཞིན་དུ་ཚིག་ཐོས་པ་ཁོ་ན་
ལས་སྐྱེས་པ་མིན་གྱི། གཞི་དང་ལམ་དང་རྣམ་པ་བདེན་པའི་སྐྱེ་བ་མེད་པར་ཡོངས་སུ་ཤེས་པའི་
བདག་ཉིད་ཅན་མཆོད་བརྗོད་ཀྱི་ཚིགས་སུ་བཅད་པའི་དོན་གྱི་མཚན་ཉིད་ཀྱི་ཡུམ་དེ་འདྲ་ཡོད་
པ་ལ་རིགས་པས་གནོད་པ་འབབ་མི་འབབ་དཔྱད་པ་ན་གནོད་པ་མ་མཐོང་ནས་ངེས་པ་དེ་སྐྱེ་བ་
ཡིན་ནོ། །དེས་ན་གཞུང་འདིས་དབང་རྣོན་ངེས་པ་སྐྱེ་བ་ནི། དབང་རྟུལ་བཞིན་ཚིག་ཐོས་པ་
ཙམ་ལས་སྐྱེ་བ་མིན་པར། ཚིག་དེའི་དོན་ལ་ཚད་མས་གནོད་པ་ཡོད་མེད་དཔྱད་ནས་མེད་པར་
མཐོང་བ་ན་སྐྱེ་ཞེས་དབང་པོ་རྣོ་རྟུལ་གྱི་ངེས་ཤེས་སྐྱེ་ཚུལ་གྱི་ཁྱད་པར་ཙམ་ཞིག་བསྟན་པ་ཡིན་
གྱི༑ གནོད་བྱེད་འདི་འདྲ་ཞིག་མེད་པར་མཐོང་ཞེས་པ་དང༌། སྒྲུབ་བྱེད་འདི་འདྲ་ཞིག་ཡོད་
པར་མཐོང་ཞེས་པའི་གནོད་བྱེད་དང་སྒྲུབ་བྱེད་ཀྱི་མཚན་གཞི་ངོས་འཛིན་པ་མིན་ཞིང་དེའི་ཕྱིར་
གཞན་དག་གིས་ཤེར་ཕྱིན་ཞེས་སོགས་སྒྲུབ་བྱེད་བཟུང་བ་ལ་སྦྱོར་བ་ནི་རིགས་པའི་རྣམ་པ་མ་
ཆགས་པ་ཡིན་ཏེ། དེ་ལྟ་ན་ཡུམ་གྱིས་སྲས་འཕགས་བཞི་གདོན་མི་ཟ་བར་བསྐྲུན་པ་དེ་ཡུམ་གྱིས་
སྲས་འཕགས་བཞི་བསྐྲུན་པའི་སྒྲུབ་བྱེད་ཡང་དག་ཏུ་འགྱུར་པས་སྒྲ་མི་རྟག་པའང་སྒྲ་མི་རྟག་པའི་
སྒྲུབ་བྱེད་དུ་ཐལ་ལོ། །ཅི་སྟེ་སྒྲུབ་བྱེད་དུ་མི་སྨྲའི་དེས་དེའི་སྒྲུབ་བྱེད་ཤུགས་ལ་འཕངས་པར་
སྨྲའོ་ཞེ་ན། འོ་ན་སྒྲ་མི་རྟག་པ་བརྗོད་པས་སྒྲ་མི་རྟག་པའི་སྒྲུབ་བྱེད་ཤུགས་ལ་འཕངས་པར་ཐལ་
ལོ༑ ༑དེས་ན་དམ་བཅའ་དང་སྒྲུབ་བྱེད་མ་ཕྱེད་པའི་གཏམ་དེ་ལ་རིགས་པ་ཤེས་པ་དག་ངོ་ཚ་
བའི་གནས་སུ་བྱེད་པ་ཡིན་ནོ། །གཞི་ལམ་རྣམ་གསུམ་བདེན་པའི་སྐྱེ་མེད་དུ་གང་གིས་འགྲུབ་
9

ན་གཅིག་དང་དུ་མའི་ངོ་བོ་ཉིད་དང་བྲལ་བའི་ཕྱིར་ཞེས་བྱ་བ་ལ་སོགས་པའི་ཚད་མས་འགྲུབ་
བོ༑ ༑རྟགས་འདི་དག་གི་རྣམ་པར་བཞག་པ་ནི་རྒྱས་པར་ལོགས་སུ་བཤད་པར་བྱའོ། །གཉེས་
པ་བརྒྱུད་པའི་དགོས་པ་ལ་དྭང་བ་ལས་འཇུག་ཚུལ་ནི་ཡུམ་དེ་ལ་རབ་ཏུ་དྭང་བས་ཀྱང་དེའི་ཡོན་
ཏན་རིགས་ཅན་ཐམས་ཅད་ཀྱི་བཞེད་དོན་སྒྲུབ་པ་ཐོབ་པར་མངོན་པར་འདོད་པའི་གང་ཟག་གཉིས་
ཀ་ཡང་ཡུམ་དེ་དང་དེ་ལ་བརྟེན་པའི་གསུང་རབ་ཤིན་ཏུ་རྒྱས་པའི་སྡེ་སྣོད་ལ་རྣམ་པ་ཐམས་ཅད་
དུ་གཟུང་བ་ལ་སོགས་པའི་དོན་དུ་ཤིན་ཏུ་གུས་པར་བྱེད་དོ། །ཞུགས་པ་ལས་འབྲས་བུ་ཐོབ་ཚུལ་
ནི་དེ་ནས་ཐོས་པ་ལས་བྱུང་བ་ལ་སོགས་པའི་ཤེས་པ་གསུམ་སྐྱེ་བའི་རིམ་གྱིས་ལེགས་པའི་མཆོག་
རྣམ་མཁྱེན་ཐོབ་པར་འགྱུར་རོ། །གསུམ་པ་ནི། དེའི་ཕྱིར་བཅོམ་ལྡན་འདས་མ་ལ་རབ་ཏུ་
དྭང་བ་ནི་ལེགས་པ་ཐམས་ཅད་འཐོབ་པའི་རྒྱུའི་གཙོ་བོ་ཡིན་ནོ། །གཉིས་པ་བསྡུས་དོན་ནི། འདིར་
མཁྱེན་གསུམ་གྱི་ཡོན་ཏན་བརྗོད་པའི་སྒོ་ནས་ཡུམ་ལ་བསྟོད་པ་ལ་རྒྱུ་མཚན་དང་དགོས་པ་ཅི་
ཡོད་ཅེ་ན། དེ་ལ་རྒྱུ་མཚན་ཡོད་དེ། ཐམས་ཅད་མཁྱེན་པ་ཉིད་མཁྱེན་གསུམ་གྱིས་ནི་དོན་
བརྒྱད་བསྡུས་ལ་བརྒྱད་པོ་དེ་དག་ཀྱང་ཤེར་ཕྱིན་གྱི་ཡོན་ཏན་མ་ཚང་བ་མེད་པའི་རྒྱུ་མཚན་གྱིས་
དེ་ལྟར་བསྟོད་པ་ཡིན་པའི་ཕྱིར། དེ་ལྟར་བསྟོད་པ་ལ་དགོས་པ་ཡོད་དེ། མཁྱེན་གསུམ་དེས་
ཀྱང་འཆད་པར་འགྱུར་པའི་ཚུལ་གྱིས་འཕགས་བཞིའི་བཞེད་པའི་དོན་ཐམས་ཅད་ཕུན་སུམ་ཚོགས་
པར་སྒྲུབ་ནུས་པ་ཡིན་པས་ཡུམ་གྱིས་འཕགས་བཞི་བསྐྲུན་ནུས་པར་ཤེས་པའི་ཆེད་དུ་དེ་ལྟར་བསྟོད་
པ་ཡིན་པའི་ཕྱིར། དེ་ལྟར་རྒྱུ་མཚན་དང་དགོས་པ་གཉིས་པོ་དེ་ཐུགས་ལ་བཞག་ནས་ཐམས་
ཅད་མཁྱེན་པ་ཉིད་གསུམ་གྱིས་སྒོ་ནས་ཤེར་ཕྱིན་ལ་བསྟོད་དོ། །དེས་ན་གཞུང་འདིས་མཁྱེན་
གསུམ་ནི་མངོན་རྟོགས་མཐའ་དག་སྡུད་བྱེད་ཡིན་པས་ཤེར་ཕྱིན་གྱི་ཡོན་ཏན་གཙོ་བོ་ཡིན་ལ།
དེའི་ཕྱིར་གཙོ་བོར་གྱུར་པའི་ཡོན་ཏན་ཡིན་པའི་རྒྱུ་མཚན་གྱིས་དེ་ལྟར་བསྟོད་ཅེས་སྟོན་པ་ཡིན་
གྱི༑ གསུམ་གྱིས་བརྒྱད་བསྡུས་པའི་ཕྱིར། གསུམ་ལ་བསྟོད་པ་ན་བརྒྱད་ཀ་ལ་མ་བསྟོད་པའི་
སྐྱོན་མེད་ཅེས་པ་ནི་ནོར་པ་ཆེན་པོ་སྟེ། དེ་ལྟར་ན་ཆོས་ཐམས་ཅད་ལ་བསྟོད་པར་ཐལ་བའི་
ཕྱིར་དང་། སྒྲ་སེལ་འཇུག་མིན་པར་ཐལ་བའི་ཕྱིར་རོ། །བསྡུས་ཚུལ་ལ་ལོ་ཆེན། མཁྱེན་
10

གསུམ་གཏན་ལ་དབབ་བྱ་ཡིན་པས་དུས་གསུམ་གྱི་འཕགས་པ་ཐམས་ཅད་ཀྱི་རྒྱུད་དང་འབྲེལ་
ལ༑ སྦྱོར་བཞི་དང་ཆོས་སྐུ་སྦྱོར་བ་ཉམས་སུ་ལེན་པ་པོའི་རྒྱུད་དང་འབྲེལ་བ་ཙམ་ཡིན་པས་
རྒྱ་ཆེ་བས་ཆུང་བ་བསྡུས་སོ། །ཞེས་བྱ་བ་མི་འཐད་དེ། གསུམ་གྱི་ལྔ་བསྡུས་ཚུལ་དུ་སོང་གི་
བརྒྱད་བསྡུས་པའི་ཚིག་དོན་ལ་མ་ཞུགས་པའི་ཕྱིར་དང་། གཞན་རྒྱུད་ཀྱི་མཁྱེན་གསུམ་དང་
སྦྱོར་བཞི་ཆོས་སྐུ་ལ་གཏན་ལ་དབབ་བྱ་ཡིན་མིན་གྱི་ཁྱད་མེད་ལ། རང་རྒྱུད་ཀྱི་དེ་དག་ལ་རྒྱུད་
དང་འབྲེལ་མ་འབྲེལ་ཁྱད་པར་མེད་པའི་ཕྱིར་རོ། །ལར་སྡུད་བྱེད་ཀྱི་མཁྱེན་གསུམ་ཆོས་སུམ་
ཅུ་ལ་བྱས་ནས། དེས་སྦྱོར་བཞི་དང་ཆོས་སྐུ་བསྡུས་པར་འདོད་པ་ལའང་། ཚིག་དོན་ལ་མ་
ཞུགས་པའི་ཉེས་པ་སྔ་མ་སོ་ན་ག་ནས་སོ། །འབྲི་དང༌། དེའི་རྗེས་འབྲང་དག་མཁྱེན་གསུམ་
རང་བཞིན་ཡིན་ལ། སྦྱོར་བཞི་དང་ཆོས་སྐུ་ནི། དེ་རབ་དེའི་གོ་རིམ་དེའི་ཞེས་སོགས་ཀྱི་ཚུལ་
གྱིས་དེའི་གནས་སྐབས་ཡིན་པས་རང་བཞིན་གྱི་གནས་སྐབས་བསྡུའོ། །ཞེས་ཟེར་བ་ལའང་།
གསུམ་གྱིས་ལྔ་བསྡུས་ཚུལ་ཙམ་དུ་སོང་ཞིང་། ཚོགས་སྦྱོར་ནའང་མཁྱེན་གསུམ་ཡོད་པར་ཐལ།
དེ་ན་གསུམ་པོ་དེའི་གནས་སྐབས་ལ་བཞག་པའི་སྦྱོར་བ་ཡོད་པའི་ཕྱིར་རོ། །གནས་སྐབས་ཅན་
མེད་པར་དེའི་གནས་སྐབས་མི་སྲིད་དེ། སོར་མོ་མེད་པའི་ཁུ་ཚུར་བཞིན་ནོ། །དེས་ན་འདི་
ནི་མཁྱེན་གསུམ་དང༌། དེའི་རྣམ་པ་དང༌། དེའི་སྦྱོར་བ་རྣམས་ཀྱི་ཁྱད་པར་ལེགས་པར་མ་
ཕྱེ་བའི་ནོངས་པའོ། །སྡུད་བྱེད་སངས་རྒྱས་ཀྱི་སའི་མཁྱེན་གསུམ་གྱིས་སྡུད་བྱ་མཚོན་བྱེད་ཀྱི་
ཆོས་སུམ་ཅུ་དང་སྦྱོར་བཞི་དང་ཆོས་བསྡུད་པར་བྱེད་པའང་འཐད་པར་དཀའ་སྟེ། ཆོས་སུམ་
ཅུས་མཁྱེན་གསུམ་དེ་དང་དེའི་གོ་ཆོད་ན། སེམས་བསྐྱེད་བཅུ་སོགས་རྣམ་མཁྱེན་དུ་ཐལ་ཞིང་།
གོ་མི་ཆོད་ན་སྡུད་བྱ་མཁྱེན་གསུམ་མི་ཚང་བའི་ཕྱིར་རོ། །དེས་ན་རང་ལུགས་ནི་མཁྱེན་གསུམ་
ཙམ་སྡུད་བྱེད་ཡིན་ལ། འཕགས་པ་སོ་སོའི་ཐུགས་རྒྱུད་ཀྱི་མཁྱེན་གསུམ་གྱི་གསལ་བ་སོ་སོ་
བ་དག་ནི་སྡུད་བྱ་ཡིན་ལ། བསྡུས་ཚུལ་ནི་ཁྱབ་བྱེད་ཀྱིས་ཁྱབ་བྱ་བསྡུས་པའོ། །གསུམ་པ་ཚིག་
དོན་ལ། བསྟོད་པ་དང་ཕྱག་འཚལ་བ་གཉིས། དང་པོ་ལ་གསུམ་གྱི་དང་པོ་གཞི་ཤེས་ཀྱི་ཡོན་
ཏན་བརྗོད་པའི་སྒོ་ནས་བསྟོད་པ་ནི། ཐོབ་པར་མཛད་པ་གང་ཡིན་པ་དང་ཞེས་དྲང་ངོ་། །གང་
11

ཟག་གང་གིས་ན་ཉན་ཐོས་དང་དེའི་ཕྱོགས་སུ་བསླན་ནས་ཞི་བ་ཚོལ་རྣམས་ཞེས་པའི་ཚིག་གི་
རིམ་པ་གཅིག་གིས་ཤུགས་ལ་བསྟན་པ་རང་སངས་རྒྱས་ཀྱང་སྟེ་རང་དོན་དུ་མྱ་ངན་ལས་འདའ་
བར་འདོད་པ་རྣམས་སོ། །འོན་ཀྱང་རང་སངས་རྒྱས་ཉན་ཐོས་ལས་ཁྱད་པར་གཏན་མེད་པ་
མིན་ཏེ། གཟུང་རྟོག་སྤངས་པ་སོགས་རྣམ་པར་ཐར་པ་ཅུང་ཟད་ཙམ་ཞིག་གིས་ལྷག་པའི་ཕྱིར་
རོ༑ ༑ཐབས་གང་གིས་ན་ཤེར་ཕྱིན་གྱི་ཡོན་ཏན་གཞི་ཐམས་ཅད་སྐྱེ་བ་མེད་པར་ཡོངས་སུ་ཤེས་
པ་ཉིད་ཀྱིས་སོ། །འབྲས་བུ་གང་ན། ཕུང་པོ་དང་བཅས་པ་དང་ཕུང་པོ་མེད་པའི་མཚན་ཉིད་
ཀྱི་མྱང་འདས་རྣམ་པ་གཉིས་ཐོབ་པར་མཛད་དོ། །དེ་ལ་ཐེག་དམན་གྱི་ལྷག་བཅས་མྱང་འདས་
ནི༑ ཐེག་དམན་ལམ་གྱིས་ཉོན་མོངས་མ་ལུས་པར་སྤངས་ཤིང་ལས་ཉོན་གྱི་འབྲས་བུ་སྡུག་
བསྔལ་གྱི་ཕུང་པོ་མ་སྤུངས་པའི་གནས་སྐབས་ཀྱི་སོ་སོར་བརྟགས་འགོག་དང་། ལྷག་མེད་མྱང་
འདས་ནི། ལམ་དེས་ཉོན་མོངས་དང༌། སྡུག་བསྔལ་གཉིས་ཀ་མ་ལུས་པར་སྤངས་པས་རབ་
ཏུ་ཕྱེ་བའི་སོ་སོར་བརྟགས་འགོག་གོ །གཉིས་པ་ལམ་ཤེས་ཀྱི་ཡོན་ཏན་བརྗོད་པའི་སྒོ་ནས་བསྟོད་
པ་ནི། གང་ཟག་བྱང་ཆུབ་སེམས་དཔའ་འཁོར་བ་ཇི་སྲིད་པར་འགྲོ་བའི་དོན་བྱེད་པ་རྣམས་ཐབས་
ལམ་ཐམས་ཅད་སྐྱེ་བ་མེད་པར་རྟོགས་པའི་ངོ་བོ་ཉིད་ཀྱིས་འབྲས་བུ་འགྲོ་བ་མཐའ་དག་གི་དོན་
བསྒྲུབ་པར་མཛད་པ་གང་ཡིན་པ་དང་།
གསུམ་པ་རྣམ་མཁྱེན་གྱི་ཡོན་ཏན་བརྗོད་པའི་སྒོ་ནས་བསྟོད་པ་ནི། བསྐོར་བར་མཛད།
གང་ཟག་གང་གིས་ན། སངས་རྒྱས་ཉེས་སྤྱོད་ཐམས་ཅད་ཀྱི་རྩ་བ་སྤངས་པས་ཡང་དག་པར་
བསྡམས་པའི་སྐུ་ཅན་རྣལ་འབྱོར་ཅན་གྱི་དབང་ཕྱུག་ནི་ཉན་རང་དང་། བྱང་སེམས་ཐམས་
ཅད་ཀྱི་གཙོ་བོ་གྱུར་པ་རྣམས་ཀྱིས་སོ། །ཐབས་གང་ལ་བརྟེན་ནས་ན་རྣམ་པ་ཐམས་ཅད་སྐྱེ་
བ་མེད་པར་ཐུགས་སུ་ཆུད་པའི་རྣམ་མཁྱེན། གང་དང་ལྡན་ནའོ། །འབྲས་བུ་གང་ན་སྤྱོད་པ་
བརྒྱད་ཁྲི་བཞི་སྟོང་གི་གཉེན་པོར་ཆོས་ཀྱི་འཁོར་ལོ་མ་ལུས་པ་རྣམ་པ་ཐམས་ཅད་དུ་བསྐོར་
བའོ། །འདིའི་མཐའ་དཔྱད་བ་ལ་ཆོས་ཀྱི་ཕུང་པོ་དང་འཁོར་ལོ་ནི་གང༌། དྲང་བ་དང་ངེས་
པའི་དོན་ཡང་ཇི་ལྟ་བུ། འཁོར་ལོ་ཐམས་ཅད་ཅིག་ཅར་དུ་བསྐོར་རམ། རིམ་ཅན་དུ་བསྐོར་
12

ཞེ་ན། དེ་ཡང་རྒྱལ་བའི་གསུང་རབ་ཐམས་ཅད་བརྗོད་བྱ་བསླབ་པ་གསུམ་གྱི་བྱེ་བྲག་ལས་སྡེ་
སྣོད་གསུམ་དུ་འགྱུར་ཏེ། འདི་ལྟར་རྒྱུད་སྨིན་པར་བྱེད་པ་ལྷག་པ་ཚུལ་ཁྲིམས་ཀྱི་བསླབ་པ་གཙོ་
བོར་སྟོན་པ་འདུལ་བའི་སྡེ་སྣོད་དང༌། སྨིན་པ་གྲོལ་བར་བྱེད་པའི་ལམ་ལ་ཞི་ལྷག་གཉིས་ལས་
ཞི་གནས་ཀྱི་ཆ་བསམ་གཏན་དང་། གཟུགས་མེད་པའི་ཏིང་ངེ་འཛིན་གྱིས་བསྡུས་པའི་ལྷག་པ་
སེམས་ཀྱི་བསླབ་པ་གཙོ་བོར་སྟོན་པ་མདོ་སྡེའི་སྡེ་སྣོད། ལྷག་མཐོང་གི་ཆ་ལྷག་པ་ཤེས་རབ་
ཀྱི་བསླབ་པ་གཙོ་བོར་སྟོན་པ་མངོན་པའི་སྡེ་སྣོད་རྣམས་སོ། །བརྗོད་བྱེད་ཀྱི་བྱེ་བྲག་ལས་ནི་
གསུང་རབ་ཡན་ལག་བཅུ་གཉིས་སུ་འགྱུར་ཏེ། འདི་ལྟར། མདོ་སྡེ་དབྱངས་བསྙད་ལུང་བསྟན་
དང༌། །ཚིགས་བཅད་ཆེ་བརྗོད་གླེང་གཞི་དང༌། །རྟོགས་བརྗོད་དེ་ལྟ་བུ་བྱུང་དང༌། །སྐྱེས་
རབས་ཤིན་ཏུ་རྒྱས་པ་དང༌། རྨད་བྱུང་གཏན་ལ་ཕབ་པའི་སྡེ། ཞེས་བྱ་བ་དག་གོ།མི་མཐུན་
ཕྱོགས་ཀྱི་གཉེན་པོའི་བྱེ་བྲག་ལས་ནི་ཆོས་ཀྱི་ཕུང་པོ་བརྒྱད་ཁྲི་བཞི་སྟོང་དུ་འགྱུར་ཏེ།འདི་ལྟར།
འདོད་ཆགས་ལ་གཙོ་བོར་སྤྱོད་པ་དང༌། ཞེ་སྡང་ལ་གཙོ་བོར་སྤྱོད་པ་དང་། གཏི་མུག་ལ་གཙོ་
བོར་སྤྱོད་པ་དང༌། གསུམ་པོ་ཆ་མཉམ་ལ་སྤྱོད་པ་རྣམས་ཉི་ཁྲི་ཆིག་སྟོང་རེ་རེ་སྟེ། བརྒྱད་ཁྲི་
བཞི་སྟོང་གི་གཉེན་པོར་དེ་དག་གི་གཉེན་པོ་སྟོན་པའི་ཆོས་ཀྱི་ཕུང་པོ་བརྒྱད་ཁྲི་བཞི་སྟོང་གསུངས་
སོ༑ ཞེས་འཕགས་པ་ཀླུ་སྒྲུབ་ཀྱིས་ཤེར་ཕྱིན་ཐབས་ཀྱི་ལེའུའི་འགྲེལ་པར་གསུངས་པར་དགོངས་
འགྲེལ་གྱི་འགྲེལ་པ་ལས་བཤད་ལ། མཛོད་དུ། ཆོས་ཀྱི་ཕུང་པོ་བརྒྱད་ཁྲི་དག །ཅེས་འབྱུང་
ངོ༑ ཆོས་ཀྱི་ཕུང་པོའི་ཚད་ལ། ཁ་ཅིག་ཤ་རིའི་བུས་བྱས་པའི་བསྟན་བཅོས་ཀྱི་ཕུང་པོ་དང་།
ཆོས་ཕུང་གཅིག་ཚད་མཉམ་ལ། དེ་ལ་ཤོ་ལོ་ཀ་དྲུག་སྟོང་ཡོད་དོ། ཞེས་ཟེར་རོ། །ཁ་ཅིག་
ཕུང་པོ་དང་བདེན་པ་ལ་སོགས་པ་དོན་གྱི་སྣ་རེ་རེ་རྫོགས་པར་སྟོན་པའི་གཏམ་གྱི་ཚོགས་ལ་འདོད་
ལ༑ ཐེག་ཆེན་པའི་ལུགས་ལ་གླང་པོ་ཆེ་རབ་བརྟན་གྱིས་བཀུར་བར་འོས་པའི་སྣག་ཚས་ཆོས་
ཕུང་གཅིག་འབྲི་ནུས་པར་འདོད་པ་སོགས་ལ་ཆོས་བཤེས་ཀྱིས་བཤད་ཀྱང་ཉོན་མོངས་པ་བརྒྱད་
ཁྲི་བཞི་སྟོང་དུ་བྱ་བའི་ཉོན་མོངས་རེ་རེའི་གཉེན་པོ་རྫོགས་པར་སྟོན་པའི་གཏམ་གྱི་ཚོགས་རེ་
རེ་ལ་ཆོས་ཕུང་རེ་རེ་བྱ་སྟེ། ཇི་སྐད་དུ་སྤྱོད་པ་རྣམས་ཀྱི་གཉེན་པོར་ནི། །ཆོས་ཀྱི་ཕུང་པོ་མཐུན་
13

པར་གསུངས། ཞེས་པ་ལྟར་རོ། །དུས་ཀྱི་བྱེ་བྲག་ལས་ནི། ཆོས་ཀྱི་འཁོར་ལོ་གསུམ་དུ་འགྱུར་
བ་ཡིན་ལ་དེ་ཡང་བྱེ་བྲག་སྨྲ་བ་རྣམས་ན་རེ། ཆོས་ཀྱི་འཁོར་ལོ་ནི་མཐོང་བའི་ལམ་ཡིན་ཏེ།
ཀུན་ཤེས་ཀོའུ་དི་ནཱ་ལ་མཐོང་ལམ་སྐྱེས་པ་ན། ལྷ་རྣམས་ཀྱིས་ཨ་ལ་ལ་འཇིག་རྟེན་དུ་ཆོས་ཀྱི་
འཁོར་ལོ་བསྐོར་རོ། ཞེས་འབྱུང་བས་སོ། ཞེས་ཟེར་ལ། དེ་ཡང་རྟོགས་པའི་ཆོས་འཁོར་གྱི་
དབང་དུ་བྱས་པའོ། །ལུང་གི་ཆོས་འཁོར་ལ་ནི། ཉན་ཐོས་སྡེ་བ་དག །ཐེག་ཆེན་གྱི་བཀའ་
མི་འདོད་པའིཕྱིར། མཚན་ཉིད་མེད་པའི་ཆོས་འཁོར་སོགས་ཁས་མི་ལེན་ལ། བདེན་པ་བཞིའི་
འཁོར་ལོ་ཉིད་ལན་གསུམ་དུ་བཟླས་ཤིང་རྣམ་པ་བཅུ་གཉིས་སུ་བསྐོར་བར་འདོད་དོ། །འདིར་
ནི་ཆོས་ཀྱི་འཁོར་ལོ་གཉིས་ལས། རྟོགས་པའི་ཆོས་ཀྱི་འཁོར་ལོ་ནི། མཐོང་ལམ་དང་སྒོམ་
ལམ་དག་ཡིན་ལ། ཚོགས་སྦྱོར་ནི་མིན་ཏེ། མི་མཐུན་ཕྱོགས་ཀྱི་ས་བོན་གཅོད་མི་ནུས་པའི་
ཕྱིར་རོ། །ལུང་གི་ཆོས་ཀྱི་འཁོར་ལོ་ནི། གསུང་རབ་ཡན་ལག་བཅུ་གཉིས་པོ་ཐམས་ཅད་དོ།
ཙིའི་ཕྱིར་འདི་དག་ལ་འཁོར་ལོ་ཞེས་བྱ་ཞེ་ན། གདུལ་བྱའི་རྒྱུད་ལ་རིམ་གྱིས་འཕོ་ཞིང་མི་མཐུན་
ཕྱོགས་གཅོད་བར་བྱེད་པས་རྒྱལ་པོའི་འཁོར་ལོ་དང་ཆོས་མཐུན་པའི་ཕྱིར། ལུང་གི་ཆོས་ཀྱི་
འཁོར་ལོ་དེ་ཡང་རྣམ་པ་གསུམ་སྟེ། འདི་ལྟར་བདེན་པ་བཞིའི་འཁོར་ལོ་དང་། མཚན་ཉིད་
མེད་པའི་འཁོར་ལོ་དང༌། ལེགས་པར་རྣམ་པར་ཕྱེ་བ་དང་ལྡན་པའི་འཁོར་ལོའོ། །དེ་ལ་དང་
པོ་ནི། གནས་དྲང་སྲོང་རྒྱུ་བ་རི་དྭགས་ཀྱི་ནགས་སུ། དངོས་ཀྱི་ཆེད་དུ་བྱ་བའི་གདུལ་བྱ་ཉན་
ཐོས་ཀྱི་ཐེག་པ་ལ་ཡང་དག་པར་ཞུགས་པ་རྣམས་ལ་དུས་སྔར་གསུངས་ལ།འཁོར་ལོ་འདིའི་
མདོ་དངོས་ནི། ལྔ་སྡེ་བཟང་པོ་ལ་བསྟན་པ་བདེན་བཞིའི་མདོ་ཞེས་བྱ་བ་དེ་ཉིད་ཡིན་ལ། དེ་
དང་བརྗོད་བྱ་ཕྱོགས་མཐུན་གྱི་མདོ་རྣམས་འཁོར་ལོ་དེར་སྡུད་པ་ཡིན་གྱི། འཁོར་ལོ་དང་པོར་
གཏོགས་པའི་མདོ་ཡིན་ན་དུས་སྔར་གསུངས་པས་ཁྱབ་པ་མིན་ཏེ། འདུལ་བ་རུང་མཐུན་གྱི་
མདོ་མྱ་ངན་ལས་འདའ་ཁར་གསུངས་པའི་ཕྱིར་རོ། །མཚན་ཉིད་མེད་པའི་འཁོར་ལོ་ནི་གནས་
བྱ་རྒོད་ཕུང་པོའི་རི་ལ་སོགས་པར་དངོས་ཀྱི་ཆེད་དུ་བྱ་བའི་གདུལ་བྱ་ཐེག་པ་ཆེན་པོ་ལ་ཡང་དག་
པར་ཞུགས་པ་རྣམས་ལ། དུས་བར་དུ་གསུངས་ཤིང་བརྗོད་བྱ་སྟོང་པ་ཉིད་ལས་བརྩམས་ཏེ།
14

ཆོས་ཐམས་ཅད་བདེན་པར་མེད་པ་དང་། ངོ་བོ་ཉིད་མེད་པར་བཤད་ལ། མཚན་གཞི་ནི་ཤེར་
ཕྱིན་རྒྱས་འབྲིང་བསྡུས་གསུམ་ལ་སོགས་པ་ཡིན་ཞིང༌། དེ་དང་བརྗོད་བྱ་ཕྱོགས་མཐུན་གྱི་མདོ་
རྣམས་འཁོར་ལོ་བར་པར་སྡུད་དོ། །ལེགས་པར་རྣམ་པར་ཕྱེ་བ་དང་ལྡན་པའི་ཆོས་འཁོར་ནི།
གནས་ཡངས་པ་ཅན་ལ་སོགས་པར་དངོས་ཀྱི་ཆེད་དུ་བྱ་བའི་གདུལ་བྱ་ཐེག་པ་ཐམས་ཅད་ལ་
ཡང་དག་པར་ཞུགས་པ་རྣམས་ལ། དུས་ཐ་མར་གསུངས་ཤིང༌། བརྗོད་བྱ་ངོ་བོ་ཉིད་རྣམ་པ་
གསུམ་ལས་བརྩམས་ཏེ། ཀུན་བརྟགས་མཚན་ཉིད་ངོ་བོ་ཉིད་མེད་པ་དང༌། གཞན་དབང་སྐྱེ་
བ་ངོ་བོ་ཉིད་མེད་པ་དང་། ཡོངས་གྲུབ་དོན་དམ་པ་ངོ་བོ་ཉིད་མེད་པར་བཤད་ལ༑ འཁོར་
ལོ་འདིའི་མདོ་དངོས་ནི་དགོངས་པ་ངེས་པར་འགྲེལ་བ་ཉིད་ཡིན་ཅིང་། དེ་དང་བརྗོད་བྱ་ཕྱོགས་
མཐུན་གྱི་མདོ་རྣམས་འཁོར་ལོ་ཐ་མའི་མདོར་སྡུད་པ་ཡིན་ནོ། །དེ་ལ་ཐེག་པ་དམན་པ་ལ་ཡང་
དག་པར་ཞུགས་པ་དང་། ཐེག་པ་ཆེན་པོ་ལ་ཡང་དག་པར་ཞུགས་པའི་དོན་ནི། དེ་དང་དེའི་
རིགས་ངེས་པ་ཡིན་ལ། ཐེག་པ་ཐམས་ཅད་ལ་ཡང་དག་པར་ཞུགས་ཞེས་པ་ནི། རྐྱེན་གྱི་དབང་
གིས་ཐེག་པ་གང་དུ་ཡང་བསྒྱུར་དུ་རུང་པ་ལ་ངེས་པའི་རིགས་ཅན་གྱི་བྱང་སེམས་སོ། །ཐེག་
པ་གསུམ་གའི་གང་ཟག་ཚང་བ་འཁོར་དུ་འདུས་པའི་དོན་ནི་མིན་ཏེ། རང་སངས་རྒྱས་སངས་
རྒྱས་ཀྱི་འཁོར་དུ་མི་སྲིད་དོ། །མཚན་ཉིད་མེད་པའི་འཁོར་ལོ་དུས་བར་པར་གསུངས་པ་གང་
ལས་ཤེས་ན། ཡུམ་གྱི་མདོར། དེའི་ཚེ་ལྷའི་བུ་བརྒྱ་སྟོང་ཚད་མེད་པ་རྣམས་ནམ་མཁའ་ལ་
མེ་ཏོག་གཏོར་ནས་སྐད་མཐུན་པར་འདི་སྐད་དུ། ཀྱེ་བདག་ཅག་ལ་སོགས་པས་ནི་དེང་འཛམ་
བུའི་གླིང་དུ་བཅོམ་ལྡན་འདས་ཀྱིས་ཤིན་ཏུ་གྱ་ནོམ་པའི་ཆོས་ཀྱི་འཁོར་ལོ་གཉིས་པ་བསྐོར་བར་
མཐོང་ངོ་། ཞེས་གསུངས་ཤིང་། དགོངས་པ་ངེས་འགྲེལ་ལས་ཀྱང༌། སྟོང་པ་ཉིད་སྨོས་པའི་
རྣམ་པས་ཆེས་ངོ་མཚར་རྨད་དུ་བྱུང་བའི་ཆོས་ཀྱི་འཁོར་ལོ་གཉིས་པ་བསྐོར་ཞེས་དང་། ལེགས་
པར་རྣམ་པར་ཕྱེ་བ་དང་ལྡན་པའི་ཤིན་ཏུ་ངོ་མཚར་རྨད་དུ་བྱུང་བའི་ཆོས་ཀྱི་འཁོར་ལོ་གསུམ་
པ་བསྐོར་ཞེས་མཚན་ཉིད་མེད་པའི་འཁོར་ལོ་གཉིས་པ་དང་། ལེགས་པར་རྣམ་པར་ཕྱེ་བའི་
འཁོར་ལོ་གསུམ་པར་བཤད་པས་མཚན་ཉིད་མེད་པའི་འཁོར་ལོ་འཁོར་ལོ་གསུམ་པ་ཡིན་ནོ། ཞེས་
15

མཁས་རློམ་གང་དག་སྨྲ་བ་ནི་མངོན་སུམ་དུ་བསྙོན་པར་བྱེད་པ་ཡིན་ནོ། འཁོར་ལོ་གསུམ་པོ་
འདིའི་དྲང་ངེས་ཀྱི་ཚུལ་ཡང་། ཕལ་ཆེན་སྡེ་པ་སོགས་ཁ་ཅིག་སངས་རྒྱས་ཀྱི་གསུང་ལ་དྲང་
དོན་མི་སྲིད་པར་འདོད་ཅིང་། ཐམས་ཅད་ཡོད་པར་སྨྲ་བ་སོགས་དྲང་ངེས་གཉིས་ཀ་ཁས་ལེན་
ལ༑ ཐེག་པ་ཆེན་པོ་ལ་ཤིང་རྟའི་སྲོལ་འབྱེད་གཉིས་མི་མཐུན་ཏེ། འདི་ལྟར་འཕགས་པ་ཀླུ་
སྒྲུབ་ཡབ་སྲས་ལྟར་ན། འཕགས་པ་བློ་གྲོས་མི་ཟད་པ་བསྟན་པའི་མདོ་དང་། ཏིང་ངེ་འཛིན་
རྒྱལ་པོ་སོགས་ལས་གསུངས་པ་ལྟར། སྟོང་པ་ཉིད་དོན་དམ་པའི་བདེན་པ་གཙོ་བོར་སྟོན་པ་
ངེས་དོན་དང་། ཀུན་རྫོབ་བདེན་པ་གཙོ་བོར་སྟོན་པ་དྲང་དོན་ཡིན་ལ༑ དྲང་ངེས་ཀྱི་དོན་ཡང་
གནས་ལུགས་བཙལ་བ་ན། དེས་དངོས་སུ་བསྟན་པ་དེ་ཉིད་གནས་ལུགས་སུ་མ་སོང་བར། དེ་
ལས་གོང་དུ་དྲངས་ནས་གནས་ལུགས་གཞན་ཚོལ་དགོས་པའི་ཕྱིར། དྲང་དོན་དང་། མདོ་
སྡེ་དེའི་དོན་གནས་ལུགས་སུ་ངེས་པའི་ཕྱིར་ངེས་དོན་ཞེས་བྱའོ། །དེའི་ཕྱིར་འཁོར་ལོ་དང་པོ་
ལས་ཀྱང་བདེན་དངོས་བཤད་ཅིང་། ཐ་མ་དགོངས་འགྲེལ་སོགས་ལས་གཞན་དབང་དང་ཡོངས་
གྲུབ་བདེན་པར་གྲུབ་པར་བཤད་ལ། དེ་དག་ལ་གནས་ལུགས་སེམས་པའི་རིགས་པས་གནོད་
པའི་ཕྱིར་དྲང་དོན་ཡིན་ཞིང་། བདེན་པར་མེད་པ་ནི་ཆོས་ཐམས་ཅད་ཀྱི་གནས་ལུགས་དོན་
དམ་པའི་བདེན་པ་ཡིན་པའི་ཕྱིར། བར་པ་མཚན་ཉིད་མེད་པའི་འཁོར་ལོ་ཉིད་ངེས་དོན་ཡིན་
ནོ༑ ཞེས་བཞེད་པ་ཡིན་ནོ། །དོན་འདི་ནི་ཀླུ་སྒྲུབ་ཡབ་སྲས་ཀྱི་གཞུང་ལུགས་དག་ལས་ཆེས་
གསལ་ཞིང་རྒྱས་པར་གཞུང་བཙུགས་ཏེ་བཤད་དོ། །འཕགས་པ་ཐོགས་མེད་སྐུ་མཆེད་ཀྱིས་
མདོ་སྡེ་རྒྱན་དང་། དབུས་མཐའ་རྣམ་འབྱེད་སོགས་ཀྱི་རྗེས་སུ་འབྲངས་ཏེ། མདོ་གང་མདོ་
གཞན་གྱི་རྗེས་སུ་འབྲངས་ནས་མདོ་དེའི་དགོངས་པ་བཤད་དགོས་པ་ནི་དྲང་དོན་དང་། མི་དགོས་
པ་ནི་ངེས་དོན་ཡིན་ལ། འཁོར་ལོ་དང་པོ་ལས་ཕྱི་རོལ་ཡོད་པར་བཤད་པ་དང་། བར་པ་ལས་
ཆོས་ཐམས་ཅད་ངོ་བོ་ཉིད་མེད་པར་བཤད་པ་གཉིས་ཀ་ཡང་དགོངས་འགྲེལ་གྱི་རྗེས་སུ་འབྲངས་
ནས་དགོངས་པ་བཤད་དགོས་ཀྱི། སྒྲ་ཇི་བཞིན་དང་ཁས་བླང་དུ་མི་རུང་བའི་ཕྱིར། དྲང་དོན་
ཡིན་ལ། དགོངས་པ་ངེས་འགྲེལ་ལས་ནི། ཀུན་བརྟགས་བདེན་པར་མེད་པ་དང་། གཞན་
16

དབང་བདེན་པར་གྲུབ་ཅིང༌། དོན་དམ་བདེན་པ་མིན་པ་དང༌། ཡོངས་གྲུབ་དོན་དམ་བདེན་
པ་ཡང་ཡིན་ཅིང་། བདེན་པར་གྲུབ་པ་ཞེས་ལེགས་པར་ཕྱེ་ནས་བཤད་པ་སྒྲ་ཇི་བཞིན་དུ་ཁས་
བླངས་པས་ཆོག་གི །མདོ་གཞན་གྱི་རྗེས་སུ་འབྲངས་ནས་དགོངས་པ་བཤད་མི་དགོས་པའི་ཕྱིར།
ངེས་དོན་ཡིན་ནོ། ཞེས་བྱང་ས་དང༌། རྣམ་པར་གཏན་ལ་དབབ་པ་བསྡུ་བ་དང་། ཐེག་བསྡུས་
དང་། རྒྱན་དང༌། དབུས་མཐའི་འགྲེལ་པ་འགྲེལ་བཤད་དག་དང༌། སུམ་ཅུ་པ་རྩ་འགྲེལ་
དང་། རྣམ་བཤད་རིགས་པ་ལ་སོགས་ལས་གསལ་བར་བཤད་ཅིང་། དེས་ན་དགོངས་འགྲེལ་
ལས། གཞན་དབང་བདེན་པར་གྲུབ་པ་དང༌། མཐར་ཐུག་ཐེག་པ་གསུམ་ཡིན་པར་རྐང་བཙུགས་
ནས་ལེགས་པར་བསྒྲུབས་ཤིང་། མདོ་དེ་དང༌། དེའི་རྗེས་འབྲང་གི་བསྟན་བཅོས་དེ་དག་ལས་
གཞན་དབང་བདེན་པར་གྲུབ་པ་དེ་ཉིད་ཀུན་བརྟགས་པ་ལྟར་དུ་གྲུབ་པས་སྟོང་པ་གཞན་སྟོང་གི་
དོན་དུ་བཤད་པས། མཐར་ཐུག་ཐེག་པ་གཅིག་ཏུ་ངེས་པ་དང༌། གཞན་དབང་རི་བོང་གི་རུ་
དང་མཚུངས་པ་དང༌། བདེ་གཤེགས་སྙིང་པོ་འདུས་མ་བྱས་འདུས་བྱས་ཀྱིས་སྟོང་པ་གཞན་
སྟོང་གི་དོན་དུ་འདོད་བཞིན་དུ། དགོངས་པ་ངེས་འགྲེལ་སོགས་དེ་དག་ངེས་དོན་དུ་སྒྲུབ་པ་ལ་
འབད་པ་བྱེད་པ་དེ་དག་ནི།རང་ཉིད་ཀྱིས་རང་གི་མགུལ་པ་གཅོད་པ་དང་མཚུངས་སོ། འདིར་
ནི་ཡི་གེ་མངས་པར་འགྱུར་བས་གཞན་དུ་རྟོགས་པར་བྱའོ། །དེ་ལྟ་བུའི་འཁོར་ལོ་དེ་དག་ཀྱང་།
ཁ་ཅིག་ཅིག་ཅར་དུ་སྐད་ཅིག་གཅིག་ལ་བསྐོར་བར་འདོད་པ་ནི་བབ་ཆོལ་ཏེ། སངས་རྒྱས་ནས་
རིང་པོ་མ་ལོན་པར་ཆོས་ཀྱི་འཁོར་ལོ་ཐམས་ཅད་སྐད་ཅིག་གཅིག་ལ་ཅིག་ཅར་དུ་བསྐོར་ནས།
ཆོས་འཁོར་བསྐོར་བའི་མཛད་པ་རྫོགས་ནས་མྱ་ངན་ལས་འདའ་བའི་མཛད་པ་སྟོན་པ་ཆོས་ཉིད་
ཡིན་པས་སངས་རྒྱས་པའི་མཛད་པ་བསྟན་ནས་ཞག་འགའ་ཞིག་ལོན་པ་ཙམ་ན་མྱ་ངན་ལས་འདའ་
བའི་མཛད་པ་བསྟན་པར་ཐལ་བའི་ཕྱིར་རོ། །དེ་བས་ན་སྔར་བཤད་པ་ལྟར་རིམ་ཅན་དུ་གསུངས་
པར་ཤེས་པར་བྱའོ། །གཉིས་པ་ཕྱག་འཚལ་བ་ནི། དེ་ལྟར་སངས་རྒྱས་ཉན་ཐོས་ལ་སོགས་
པས་ཡོངས་སུ་བསྐོར་བ་དེ་སྒྲུབ་པར་བྱེད་པ་ཉིད་ཀྱི་ཡུམ་དེ་ལ་ཕྱག་འཚལ་ལོ། །
བཞི་བ་བརྒལ་ལན་ལ། བརྒལ་བ་དང་། ལན་གཉིས། དང་པོ་ནི། མཆོད་བརྗོད་བྱས་
17

པས་བྱ་བ་འགའ་ཞིག་ལ་འཇུག་པར་ཤེས་ནས་བྱ་བ་གང་ལ་འཇུག་ཅེས་འདྲི་བ་ལ། བསྟན་བཅོས་
མངོན་རྟོགས་རྒྱན་རྩོམ་པ་ལ་འཇུག་ཅེས་ཁོང་ནས་དྲང་ངོ་། འོ་ན་བརྗོད་བྱར་གང་སྡུད། གཞི་
གཉེན་རྣམ་པ་གང་རུང་རེ་རེ་ཁོ་ན་སྡུད་ན། འབད་པ་དོན་མེད་པ་སོགས་ཀྱི་སྐྱོན་འདི་དག་ཡོད་
ལ༑ གསུམ་ཀ་སྡུད་ན་ཡུམ་གྱི་མདོ་དང་ཟློས་པར་འགྱུར་ཞེས་པའི་དོགས་པ་གཅོད་པ་ལ་དོགས་
པ་ཐ་མ་དགོངས་འགྲེལ་གྱིས་གཅོད་ཅིང་། དང་པོའི་དོགས་གཅོད་སློབ་དཔོན་གྱི་ཁ་བསྐངས་
པ་ཡིན་ནོ། །དེས་ན་མཐའ་མཆོད་པའི་སྐྱོན་ཡང་མེད་ལ། ཁ་ཅིག་མཁྱེན་གསུམ་ལ་ཕྱག་འཚལ་
བས་དེ་བརྗོད་བྱར་བྱས་པའི་བསྟན་བཅོས་རྩོམ་ཞེས་དམ་བཅས་པ་བརྐལ་ཡུལ་དུ་འཆད་པ་ནི།
མཁྱེན་གསུམ་བརྗོད་བྱར་བྱས་པའི་བསྟན་བཅོས་རྩོམ་ན་གང་བརྗོད་བྱར་བྱས་པའི་བསྟན་བཅོས་
རྩོམ་ཞེས་འདྲི་བ། ལྷ་སྦྱིན་ཁྱོད་ཀྱི་མིང་ཅི་ཞེས་འདྲི་བའི་བླུན་པོ་དག་དང་འདྲ་བ་ཡིན་ནོ། །ཚིག་
དོན་ནི། དེ་ལྟར་ཕྱག་འཚལ་བ་དང་བསྟོད་པ་སྔོན་དུ་འགྲོ་བའི་བསྟན་བཅོས་མངོན་པར་རྟོགས་
པའི་རྒྱན་གཞི་དང་གཉེན་པོ་དང་རྣམ་པ་རྣམས་ལས་གང་ཡང་རུང་བ་ཞིག་བསྡུས་པར་མཛད་
གྲངས་། ཕྱོགས་དང་པོ་ལྟར་ན་ནི་རྩོམ་པའི་འབད་པ་དོན་མེད་པ་ཡིན་ཏེ། ཤེར་ཕྱིན་གྱི་མདོ་
འདི་ལས་ནི་མཚན་ཉིད་ཀྱི་བསྟན་བཅོས་ཐེག་པ་ཐུན་མོང་གི་མངོན་པའི་སྡེ་སྣོད་དག་འས་མ་
སྨོས་པའི་གཞི་གང་ཡིན་པ་དེ་འབྱུང་བ་ནི་མེད་དོ། །དེའི་ཕྱིར་མདོ་དེ་གཉིས་བརྗོད་བྱ་ཁྱད་པར་
མེད་པར་འགྱུར་རོ། །གཉིས་པ་ལྟར་ན་ཡང་རྣམ་པར་བྱང་བའི་དངོས་པོ་ཁོ་ན་བསྡུས་ཤིང་ཀུན་
ནས་ཉོན་མོངས་པའི་དངོས་པོ་མ་བསྡུས་པས་གཉེན་པོ་འདི་གང་གི་གཉེན་པོ་ཡིན་པ་ཁོང་དུ་ཆུད་
པར་མི་འགྱུར་རོ། །གསུམ་པ་ལྟར་ན་ཡང་རྣམ་པ་ཡེ་ཤེས་ཀྱི་འཛིན་སྟངས་དང་གཞི་མེད་པ་
ཙམ་ཞིག་བསྡུས་པ་སྟེ། སྒྲོ་འདོགས་གང་ལ་གཅོད་པའི་གཞི་དང་མ་འབྲེལ་བ་ཁོ་ན་བསྟན་པར་
འགྱུར་བའི་ཕྱིར། ཡེ་ཤེས་ཀྱི་འཛིན་སྟངས་གང་གིས་གཞི་གང་ལ་སྒྲོ་འདོགས་གཅོད་པའི་དོན་
རྟོགས་པ་མེད་པས་གྲོལ་བ་དོན་གཉེར་ལ་མཁོ་བའི་དོན་ཅུང་ཟད་ཀྱང་མ་བཤད་པའི་ཕྱིར་དོན་
མེད་པ་ཡིན་སྙམ་དུ་གཞན་དག་སེམས་པར་འགྱུར་བ་མིན་ཞེ་ན། གཉིས་པ་ལན་ལ་དངོས་དང་།
མཁྱེན་གསུམ་གྱིས་འཕགས་བཞིའི་མངོན་རྟོགས་བསྡུས་པའི་རྒྱུ་མཚན་སྟོན་པའི་མདོ་དགོད་པ་
18

དང་། མདོའི་དོན་བསྡུས་ཏེ་མཁྱེན་གསུམ་གྱི་རང་བཞིན་བཤད་པ་དང་། ལན་གྱི་དོན་བསྡུ་
བའོ། །དང་པོ་ནི། མངོན་རྟོགས་རྒྱན་ཆོས་ཅན། གསུམ་པོ་རེ་རེ་ཁོ་ན་བསྡུས་པའི་སྐྱོན་ཡོད་
པ་དེ་ནི་མིན་ཏེ། ཕྱོགས་གསུམ་ཆར་གྱིས་ཀྱང་བསྡུས་པའི་ཕྱིར་རོ། །གསུམ་ཆར་བསྟན་པ་
ལ་དགོས་པ་ཅི་ཡོད་ཅེ་ན།མཁྱེན་གསུམ་གཏན་ལ་དབབ་པའི་ཆེད་དུའོ། །དེའི་དགོས་པ་ཡང་།
འདིར་ནི་འཕགས་བཞིའི་མངོན་རྟོགས་མཐའ་དག་གཏན་ལ་འབེབས་པར་འདོད་པ་ཡིན་ཅིང་།
གང་གི་ཕྱིར་ཉན་ཐོས་དང༌། རང་སངས་རྒྱས་དང༌། བྱང་ཆུབ་སེམས་དཔའ་དང་། བླ་ན་
མེད་པའི་སངས་རྒྱས་རྣམས་ཀྱི་གོ་རིམ་ཇི་ལྟ་བ་བཞིན་དུ་ཐམས་ཅད་མཁྱེན་པ་ཉིད་གསུམ་གྱིས་
མངོན་པར་རྟོགས་པ་མཐའ་དག་བསྡུས་པས་ནའོ། །
གཉིས་པ་ལ་གཉིས་ལས། བར་མའི་མདོ་དགོད་པ་ལ། མདོར་བསྟན། རྒྱས་བཤད་
གཉིས། དང་པོ་ནི། མཁྱེན་གསུམ་གྱིས་འཕགས་བཞིའི་མངོན་རྟགས་བསྡུས་པའི་རྒྱ་མཚན་
མདོ་ལས་བཤད་པ་འདི་ལྟར་རྒྱལ་བའི་ཡུམ་བར་མ་ལས་རབ་འབྱོར་ཅེས་སོགས་སོ་རྒྱས་བཤད་
ལ་གསུམ་ལས། གཞི་ཤེས་ཀྱིས་ཉན་རང་གི་མངོན་རྟོགས་བསྡུས་པའི་རྒྱུ་མཚན་ལ། དྲིས་
ལན་གཉིས་ལས། དྲི་བ་ནི། བཅོམ་ལྡན་འདས་ཞེས་སོགས་སོ། །ལན་ནི། རབ་འབྱོར་
ཐམས་ཅད་ནི་ཕྱི་དང་ནང་གི་ཆོས་རྣམས་ཇི་སྙེད་པ་འདི་ཙམ་ཞིག་ཡིན་ལ་དེ་དག་ཀྱང་ཉན་ཐོས་
དང་རང་སངས་རྒྱས་རྣམས་ཀྱིས་གང་ཟག་གི་བདག་དང་། གཟུང་བ་ཆོས་ཀྱི་བདག་མེད་པར་
ཤེས་ཤིང༌། དེ་ཙམ་གྱིས་དེ་དག་གི་བཞེད་དོན་ཡང་བསྒྲུབ་ནུས་ཀྱི་ལམ་ཐམས་ཅད་ཀྱིས་ཀྱང་
མིན་ལ་རྣམ་པ་ཐམས་ཅད་དུ་མཁྱེན་པ་ཡང་མིན་པས་དེའི་ཕྱིར་ཉན་ཐོས་དང་རང་སངས་རྒྱས་
རྣམས་ཀྱི་མངོན་རྟོགས་ནི་ཐམས་ཅད་ཤེས་པ་ཉིད་ཀྱིས་བསྡུས་ཞེས་བྱའོ། །གཉིས་པ་ལམ་ཤེས་
ཀྱིས་བྱང་སེམས་ཀྱི་མངོན་རྟོགས་བསྡུས་པའི་རྒྱུ་མཚན་ལ་གཉིས་ལས། དྲི་བ་ནི། བཅོམ་
ལྡན་འདས་ཞེས་སོགས་སོ། །ལན་ནི། རབ་འབྱོར་ཅེས་བོས་ནས་བྱང་ཆུབ་སེམས་དཔའ་རྣམས་
ཀྱི་མངོན་པར་རྟོགས་པ་ནི་མཁྱེན་གསུམ་གྱི་ནང་ནས་ལམ་གྱི་རྣམ་པ་ཤེས་པ་ཉིད་ཀྱིས་བསྡུས་
ཞེས་བྱ་བའི་རྒྱུ་མཚན་ཡོད་དེ། བྱང་སེམས་ཀྱི་བཞེད་དོན་གྱི་གཙོ་བོ་རིགས་ཅན་གསུམ་གྱི་དོན་
19

བསྒྲུབ་པ་ཡིན་ཅིང་། དེའི་ཆེད་དུ་བྱང་ཆུབ་སེམས་དཔའ་རྣམས་ཀྱིས་ནི་ཉན་ཐོས་ཀྱི་ལམ་གང་
ཡིན་པ་གང་ཟག་གི་བདག་མེད་རྟོགས་པའི་ཡེ་ཤེས་དང་རང་སངས་རྒྱས་ཀྱི་ལམ་གང་ཡིན་པ་
གཟུང་བ་བདེན་མེད་རྟོགས་པ་དང་། སངས་རྒྱས་ཀྱི་ལམ་གང་ཡིན་པ་འཛིན་པ་བདེན་མེད་རྟོགས་
པའི་ལམ་ཐམས་ཅད་བསྒོམ་བྱུང་གིས་བསྐྱེད་པར་བྱ་ཞིང་ཐོས་བསམ་གྱིས་ལམ་ཐམས་ཅང་ཤེས་
པར་བྱའོ། །དེ་དག་ཀྱང་སྤངས་རྟོགས་ཀྱིས་ཡོངས་སུ་རྫོགས་པར་བྱ་ཞིང་དེ་དག་གི་ལམ་གྱི་
བྱ་བ་ཡང་བྱེད་དགོས་པ་དེའི་ཕྱིར། འོ་ན་ལམ་གྱི་བྱ་བ་ཐམས་ཅད་བྱའམ་ཞེ་ན། ཡང དག་
པའི་མཐའ་མངོན་དུ་མི་བྱའོ། །དུས་ནམ་ཡང་མི་བྱའམ་ཞེ་ན། རང་ཉིད་ཆོས་སྐུ་ལས་མ་
གཡོས་བཞིན་དུ་གཞན་དོན་ལྷུན་གྲུབ་རྒྱུན་མི་ཆད་དུ་འབྱུང་བར་གྱུར་ཅིག་པའི་སྨོན་ལམ་ཡོངས་
སུ་རྫོགས་པར་མ་བྱས་པ་དང༌། རང་ཉིད་སངས་རྒྱས་ནས་ཆོས་འཁོར་བསྐོར་བའི་མཛད་པ་
སྟོན་པའི་དངོས་ཀྱི་ཆེད་དུ་བྱ་བའི་གདུལ་བྱར་གྱུར་པའི་སེམས་ཅན་རྣམས་ཆོས་འཁོར་བསྐོར་
བའི་ཆོས་ཐོས་པའི་ཚེ་དེ་ལ་འཕགས་ལམ་སྐྱེ་རུང་དུ་བྱས་པའི་སྒོ་ནས་ཡོངས་སུ་སྨིན་པར་མ་
བྱས་པ་དང་། རང་ཉིད་ཐོག་མར་ལོངས་སྐུ་མངོན་དུ་བྱེད་པའི་སངས་རྒྱས་ཀྱི་ཞིང་ལས་ཉོན་
གྱི་དབང་གིས་བྱུང་བ་མིན་པར་བསོད་ནམས་ཀྱི་ཚོགས་ཀྱི་དབང་གིས་འབྲས་བུར་གྱུར་བ་ཞིག་
དགོས་པས་དེ་ལྟ་བུའི་ཚོགས་རྫོགས་པའི་སྒོ་ནས་ཡོངས་སུ་མ་སྦྱངས་པར་མི་བྱའི།དེ་གསུམ་
བྱས་ནས་ཡང་དག་མཐའ་མངོན་དུ་བྱས་ཀྱང་སྐྱོན་མེད་དོ། །དེ་ལ་ཉན་རང་དགྲ་བཅོམ་ལ་
ཡོད་པའི་སྤངས་རྟོགས་ཙམ་ཞིག་དམན་ལམ་སྔོན་དུ་མ་སོང་བའི་ཐེག་ཆེན་གྱིས་གང་དུ་རྫོགས་
ཞེ་ན། དེ་འདྲ་བའི་ས་བདུན་པ་མན་ཆད་དུ་མི་རྫོགས་ཏེ། ཉོན་མོངས་མ་སྤངས་པའི་ཕྱིར་དང་།
དེ་མ་སྤངས་པར་ཡང་ཉོན་མོངས་མ་ལུས་པ་སྤངས་པའི་རབ་ཏུ་ཕྱེ་བའི་རྟོགས་པ་རྣམ་གྲོལ་ལམ་
མི་འཐོབ་ཅིང་། ཉན་རང་དགྲ་བཅོམ་པ་ལ་དེ་འདྲའི་རྟོགས་པ་ཡང་ཡོད་པའི་ཕྱིར་རོ། །དེ་
དག་ཏུ་ཉོན་མོངས་མ་ལུས་པར་མ་སྤངས་ཏེ། ཉོན་ཡིད་ཀྱི་རྒྱུན་འཆད་པའི་མ་མཐའ་ཐེག་ཆེན་
ལ་ས་བརྒྱད་པར་བཤད་པའི་ཕྱིར་དང་། ཉོན་ཡིད་སྤངས་ན་རྣམ་པར་མི་རྟོག་པའི་ཡེ་ཤེས་ལ་
དབང་ཐོབ་དགོས་པར། ཡིད་དང་འཛིན་དང་རྣམ་པར་རྟོག །གྱུར་ཕྱིར་རྣམ་པར་མི་རྟོག་
20

པ༑ ཞེས་སོགས་ཀྱིས་གསུངས་པའི་ཕྱིར་རོ། །དེས་ན་སྤངས་རྟོགས་ཐམས་ཅད་ས་དང་པོ་
ནས་རྫོགས་པ་དང༌། རྟོགས་པ་ས་དང་པོ་ནས་རྫོགས་པར་བཞེད་པ་གཉིས་ཀ་ཡང་འཐད་པ་
མིན་ནོ། །ཡང་དག་མཐའ་ནི། ཁ་ཅིག་ངོ་བོ་ཉིད་སྐུ་ལ་འདོད་པ་མི་འཐད་དེ། རྫོགས་སྨིན་
མ་སྦྱངས་པར་དེ་མངོན་དུ་བྱེད་ནུས་པ་མི་སྲིད་པས། དེ་ལྟར་གདམས་པ་ལ་དགོས་པ་མེད་པའི་
ཕྱིར་རོ། །ཁ་ཅིག་ཆད་པའི་མྱང་འདས་ལ་འདོད་པ་མི་འཐད་དེ། རྫོགས་སྨིན་སྦྱངས་གསུམ་
བྱས་ནས་མངོན་དུ་བྱེད་པར་ཐལ་བའི་ཕྱིར་རོ། །དེས་ན་རང་ལུགས་ནི། ཆོས་ཉིད་ཙམ་ལ་
ཡང་དག་པའི་མཐའ་ཞེས་བྱ་ཞིང་། དེ་ཉིད་མངོན་དུ་བྱས་པའི་ཚད་ནི། དེ་ལ་རྟག་ཏུ་མཉམ་
པར་བཞག་པ་ཡིན་ལ། ས་བརྒྱད་པ་ནས་དེ་ལ་རྟག་ཏུ་མཉམ་པར་འཇོག་ནུས་པ་ཡིན་ནོ། །འོ་
ན་དེས་ཆོས་སྐུ་མངོན་དུ་བྱེད་ནུས་པར་ཐལ་ལོ་ཞེ་ན། སྐྱོན་མེད་དེ། ཆོས་ཉིད་ལ་རྟག་ཏུ་མཉམ་
པར་འཇོག་ནུས་ཀྱང་དག་པ་གཉིས་ལྡན་གྱི་ཆོས་ཉིད་ལ་རྟག་ཏུ་མཉམ་པར་འཇོག་ནུས་པ་མིན་
པའི་ཕྱིར་རོ། །རྟག་ཏུ་མཉམ་པར་བཞག་པ་སངས་རྒྱས་ཀྱི་ཆོས་མ་འདྲེས་པ་མིན་པར་ཐལ་
ལོ་ཞེ་ན། དེ་ཡིན་ཀྱང་མཉམ་པར་འཇོག་ནུས་པ་ཙམ་ཆོས་མ་འདྲེས་པ་ཡིན་མི་དགོས་པའི་ཕྱིར་
རོ་སྐྱོན་མེད་དོ། །གསུམ་པ་རྣམ་མཁྱེན་གྱིས་སངས་རྒྱས་ཀྱི་མངོན་རྟོགས་བསྡུས་པའི་རྒྱུ་མཚན་
ལ་གཉིས་ལས། དྲི་བ་ནི། བཅོམ་ལྡན་འདས་ཞེས་སོགས། ལན་ནི། རབ་འབྱོར་རྣམ་པ་ངོ་
བོ་གང་དག་དང༌། རྟགས་འབྲས་བུ་གང་དག་དང༌། མཚན་མ་རྒྱུ་གང་དག་གིས་ཆོས་རྣམས་
རབ་ཏུ་བརྗོད་པའི་རྣམ་པ་དེ་དག་དང༌། རྟགས་དེ་དག་དང་། མཚན་མ་དེ་དག་དེ་བཞིན་གཤེགས་
པ་ཁོ་ནས་མངོན་སུམ་དུ་ཐུགས་སུ་ཆུད་དེ་དེའི་ཕྱིར་དེ་བཞིན་གཤེགས་པ་དགྲ་བཅོམ་པ་ཡང་
དག་པར་རྫོགས་པའི་སངས་རྒྱས་ཀྱི་མངོན་རྟོགས་ནི་རྣམ་པ་ཐམས་ཅད་མཁྱེན་པ་ཉིད་ཀྱིས་བསྡུས་
པ་ཅེས་བྱའོ། །གཉིས་པ་བསྡུས་པ་དང་རྒྱས་པའི་མདོ་དྲང་བ་ནི། དེ་བཞིན་མདོར་བསྡུས་པ་
ལས་ཀྱང་ཉན་ཐོས་ཀྱི་ས་ལ་སློབ་པར་འདོད་པས་ཀྱང་། ཞེས་བྱ་བ་ལ་སོགས་པ་གསུངས་ལ།
རྒྱས་པ་ལས་ཀྱང་རྒྱ་ཆེར་གསུངས་སོ། །གཉིས་པ་ནི། དེ་ལ་ཐམས་ཅད་ཤེས་པ་ཉིད་ནི་ཡུལ་
གཟུགས་ལ་སོགས་པའི་ཆོས་ལ་རྣམ་པ་མི་རྟག་པ་ལ་སོགས་པ་རྟེན་ཅན་འབྲས་བུ་གང་ཟག་གི་
21

བདག་ཏུ་རྨོངས་པ་སྤངས་པ་ཅན་ཡིན་ནོ། །ལམ་ཤེས་པ་ཉིད་ནི་ཐེག་པ་ཐམས་ཅད་ཀྱི་ངེས་
པར་འབྱུང་བ་ཤེས་པ་དང་། རང་དོན་དུ་དེ་ཁོ་ན་ཉིད་མངོན་དུ་མི་བྱེད་པའི་རྟེན་ཅན་གཞན་
དོན་དུ་སེམས་ཅན་མ་སྡུད་པ་སྡུད་པ་ལ་སོགས་པ་བྱེད་པ་ཅན་ཡིན་ནོ། །རྣམ་པ་ཐམས་ཅད་
མཁྱེན་པ་ཉིད་ནི་ཆོས་ཐམས་ཅད་སྐྱེ་བ་མེད་པར་རྟོགས་པའི་རྟེན་ཅན་འབྲས་བུ་ནམ་མཁའི་ཁམས་
ཀྱི་མཐས་གཏུགས་པར་སེམས་ཅན་གྱི་དོན་རྒྱན་མི་ཆད་པ་དང༌། ཡང་དག་པ་ཉིད་ཀྱི་མཐའ་
རྟག་ཏུ་མཉམ་པར་བཞག་པའི་ཚུལ་གྱིས་རྟོགས་པ་དང༌། མ་རིག་བག་ཆགས་ཀྱི་ས་དང་ཟག་
པ་མེད་པའི་ལས་ཀྱིས་ཡིད་ཀྱི་རང་བཞིན་གྱི་ལུས་ལེན་པའི་མཚམས་སྦྱར་བ་ཉིད་སྤངས་པ་ཅན་
ཡིན་ནོ། །གསུམ་པ་ནི། དེ་ལྟ་བས་ན་མངོན་པར་རྟོགས་པའི་རྒྱན་ནི་གཞི་དང་གཉེན་པོ་དང་
རྣམ་པ་མཐའ་དག་བསྡུས་པ་དང༌། མངོན་པར་རྟོགས་པ་རིལ་རྫོགས་པར་བསྟན་པ་ཡིན་ནོ་
ཞེས་བྱ་བ་འདི་འཐད་པ་ཡིན་ནོ། །
གཉིས་པ་ལ་གསུམ། མཚམས་སྦྱར་ནི། སྐྱེ་བོ་བློ་གྲོས་དམན་པ་དག་བཅོམ་ལྡན་འདས་
རྒྱས་པ་དང༌། འབྲིང་དང༌། མདོར་བསྡུས་པ་ལ་དད་པའི་སེམས་ཅན་གསུམ་ལ་ཕན་འདོགས་
Iར་བཞེད་པའི་ཐུགས་རྗེ་ཅན་ཉིད་ཀྱིས་རྒྱལ་བའི་ཡུམ་གསུམ་པོ་དེ་དང་དེ་ལས་མངོན་པར་རྟོགས་
པ་བརྒྱད་ཀྱི་རིམ་པ་ཤེས་རབ་ཀྱི་ཕ་རོལ་ཏུ་ཕྱིན་པའི་དོན་མཐའ་དག་གསལ་བར་མཛད་པ་མིན་
ནམ། བཅོམ་ལྡན་འདས་འཕགས་པ་མ་རྒྱལ་བ་ལས་རྒྱལ་བས་ཡང་དེ་བསྟན་པ་ལ་དོན་ཅི་ཞིག་
ཡོད་སྙམ་དུ་དོགས་པ་བསལ་བའི་ཕྱིར་རོ་དང་། བསྟན་བཅོས་འདིའི་དགོས་སོགས་བཞིའི་དོན་
ལ་མངོན་འགྱུར་ཐེ་ཚོམ་སྐྱེད་པ་ཉིད་ཀྱིས་འཇུག་པའི་ཡན་ལག་རང་གི་བསྟན་བཅོས་ཀྱི་བརྗོད་
པར་བྱ་བ་དང་། དགོས་པ་དང་། དགོས་པའི་ཡང་དགོས་པ་དང༌། འབྲེལ་བ་ཁོང་ན་ཡོད་པ་
རྣམས་གསུངས་ཏེ། འདི་ལྟར། རྩ་བ་ནི། བདེ་བླག་ཏུ་ནི་རྟོགས་པ་ཞེས་བྱ་བ་རྒྱན་རྩོམ་པའི་
དགོས་པ་ཡིན་ནོ། །གང་རྟོགས་པ་ཞེ་ན། རྣམ་པ་ཐམས་ཅད་མཁྱེན་ཉིད་ལམ། །སྟོན་པས་
འདི་ལས་བཤད་པ་གང༌། །གཞན་གྱིས་མྱོང་བ་མིན་པ་དེའོ། །རྟོགས་པའི་ཡང་དགོས་པ་ནི།
མཐོང་འགྱུར་ཕྱིར་དུའོ། །སུས་ན་བློ་དང་ལྡན་པས་སོ། །གང་ན་ཆོས་སྤྱོད་བཅུའི་བདག་ཉིད་
22

ཀྱི་མདོའི་དོན་ནོ། །གང་གི་སྒོ་ནས་ནི། དྲན་པ་ལ་བཞག་ནས་སྒོམ་པས་སོ། འབྲེལ་བ་ནི།
རྒྱན་ལས་དགོས་པ་ཁྱད་པར་ཅི་ཡོད་ཅེ་ན། གདུལ་བྱ་རྣམས་ཀྱིས་བདེ་བླག་ཏུ་རྟོགས་པར་འགྱུར་
བ་ནི་བསྟན་བཅོས་རྩོམ་པའི་དགོས་པ་ཡིན་ནོ༑ ༑གང་རྟོགས་པ་ཞེ་ན། ཤེར་ཕྱིན་གྱི་དོན་སྨོན་
པ་བྱང་ཆུབ་ཀྱི་སེམས་དང་ཉམས་ལེན་བསྒྲུབ་པ་ལ་སོགས་པའི་མཚན་ཉིད་དོ། །རྟོགས་པ་ལ་
ཡང་དགོས་པ་ཅི་ཡོད་ཅེ་ན། བསྟན་བཅོས་ཀྱི་བརྗོད་བྱ་རྣམ་པ་ཐམས་ཅད་མངོན་སུམ་དུ་བྱེད་
པར་འགྱུར་བ་ཞེས་བྱ་བ་དགོས་པའི་ཡང་དགོས་པའི་ཆེད་དུ་མངོན་པར་འདོད་དོ། །མངོན་
དུ་བྱ་རྒྱུའི་བརྗོད་བྱ་དེ་གང་ཞོ་ན། བཅོམ་ལྡན་འདས་ཆོ་འཕྲུལ་རྣམ་པ་གསུམ་གྱིས་འགྲོ་བ་མཐའ་
དག་ལ་རྗེས་སུ་སྟོན་པར་མཛད་པ་དེ་ཉིད་ཀྱིས་རྒྱལ་བའི་ཡུམ་རྣམ་པ་གསུམ་ཆར་ལས་བརྗོད་
པར་བྱ་བ་ཉིད་དུ་བསྟན་པ་གང་ཡིན་པའོ། །དེ་ཡང་གང་ཞེ་ན། མངོན་རྟོགས་བརྒྱད་ཡིན་ལ།
དེ་ཡང་རྣམ་པ་ཐམས་ཅད་མཁྱེན་པ་ཉིད་ཀྱི་ཆོས་བཅུ་ནི་སངས་རྒྱས་ཉིད་ཀྱི་ལམ་སྟེ་རྩ་བར་དེ་
གཅིག་པོ་སྨོས་པ་ནི་དེས་མངོན་པར་རྟོགས་པ་གཞན་ཐམས་ཅད་ཉེ་བར་མཚོན་པ་ལྷུར་ལེན་པ་
ཡིན་ནོ། །དེ་དག་སུས་མངོན་དུ་བྱེད་ན་ཕྱི་རོལ་པ་དང་ཅིག་ཤོས་ཀྱི་འདོད་ཆགས་དང་བྲལ་
བ་ཉན་རང་ལ་སོགས་པ་ཆོས་ཐམས་ཅད་བདག་མེད་པ་ལ་གོམས་པ་མ་བྱས་པ་རྣམས་ཀྱིས་ཐོས་
པ་ལས་བྱུང་བ་ལ་སོགས་པ་ཤེས་པའི་རིམ་གྱིས་དངོས་སུ་མ་མྱངས་ཏེ། བརྗོད་པར་བྱེད་པ་
ཡུམ་གསུམ་དང་བརྗོད་པར་བྱ་བ་དེ་དག་ཐབས་དང་ཐབ་ཀྱིས་བསྒྲུབ་པར་བྱ་བའི་ཚུལ་གྱིས་འབྲེལ་
པར་མཛད་པའི་ཕྱིར། ཁྱབ་སྟེ། ཉན་རང་གིས་ཤིན་ཏུ་རྒྱས་པའི་སྡེ་སྣོད་ལ་ཐོས་བསམ་མི་
བྱེད་པས་སོ། །དེས་ན་བྱང་ཆུབ་སེམས་དཔའ་རང་དང་གཞན་གྱི་དོན་ཕུན་སུམ་ཚོགས་པ་བསྒྲུབ་
པ་ཅི་ལ་ཡང་མ་རེག་པར་ཆས་པ་དག་ཁོ་ནས་མངོན་དུ་བྱེད་དོ། །ཚུལ་ཇི་ལྟར་ན། ཐོས་བསམ་
གྱིས་ཉམས་སུ་མྱོང་བ་ཤིན་ཏུ་གསལ་བས་བཞག་པའི་བག་ཆགས་ལས་བྱུང་བའི་དྲན་པའི་ཤེས་
པ་ལ་ཤེས་རབ་ཀྱི་ཕ་རོལ་ཏུ་ཕྱིན་པའི་མདོའི་དོན་མ་ལུས་པ་མངོན་པར་རྟོགས་པ་བརྒྱད་ཀྱི་བདག་
ཉིད་བྱང་ཆུབ་ཀྱི་སེམས་དང་སྦྱིན་པ་ལ་སོགས་པ་བསྒྲུབ་པའི་སྤྱོད་པ་ལེགས་པར་བཞག་ནས་
བསྒོམས་པས་ཆོས་ཀྱི་དབྱིངས་ཆོས་ཅན། ཀུན་ཏུ་འགྲོ་བའི་རྟོགས་པའི་མཚན་ཉིད་པ་རབ་ཏུ་
23

དགའ་བ་ལ་སོགས་པ་བཅུ་རྟོགས་པའི་རིམ་པས་མངོན་དུ་བྱེད་པར་འགྱུར་རོ། །རྩ་བར་ཆོས་
སྤྱོད་བཅུ་ཞེས་པའི་འགྲེལ་པ་སྦྱིན་པ་ཞེས་པ་ཡིན་པས། འདིར་ཕར་ཕྱིན་བཅུ་ལ་ཆོས་སྤྱོད་བཅུ་
ཞེས་ཤེས་པར་བྱའོ། །སྔ་རབས་པ་དག་བྱང་ཆུབ་ཀྱི་སེམས་དང་། ཞེས་པས་དང་པོ་སེམས་
བསྐྱེད་དང༌། སྦྱིན་སོགས་ཀྱིས་ཐ་མ་སྒྲུབ་པ་བསྟན་པའི་སྒོ་ནས། རྣམ་མཁྱེན་གྱི་ཆོས་བཅུ་
ལ་ཆོས་སྤྱོད་བཅུར་བཤད་པ་ཡིན་ནོ་ཟེར་རོ། །གསུམ་པ་འཇུག་བྱ་བསྟན་བཅོས་ཀྱི་རང་བཞིན་
བཤད་པ་ལ་རྒྱས་པ་ལ་དང་པོ་ལ་མངོན་རྟོགས་བརྒྱད་དུ་དབྱེ། བར་མ་ལ་དད་པ་ལ་དྲུག་ཏུ་
བསྡུ། བསྡུས་པ་ལ་དད་པ་ལ་གསུམ་དུ་བསྡུ་པའོ། །དང་པོ་ལ་བསྡུས་དོན་ལུས་རྣམ་གཞག
།ཚིག་དོན་ཡན་ལག་རྒྱས་བཤད་གཉིས། དང་པོ་ལ་བཞི་ལས། མཚམས་སྦྱར་ནི། དེ་ལྟར་
འགྲེལ་བ་ལ་སོགས་པས་བསྙད་ནས་ཤེས་རབ་ཀྱི་ཕ་རོལ་ཏུ་ཕྱིན་པའི་ལུས་རྣམ་པར་བཞག་པ་
གསུངས་སོ། །དགོས་པ་ནི། ཉན་པ་པོ་གདུལ་བྱ་རྣམས་ཀྱིས་བསྟན་བཅོས་ཀྱི་དོན་བདེ་བླག་
ཏུ་རྟོགས་པར་བྱ་བའི་ཕྱིར་དང༌། འཆད་པ་པོས་ཡན་ལག་རྒྱས་བཤད་དུ་བསྟན་བཅོས་ཀྱི་དོན་
རྣམ་པར་དབྱེ་བར་བྱས་པ་ཡང་གོ་རིམ་མ་འཛིངས་པ་ཉིད་ཀྱིས་བཤད་པར་བྱ་སླ་བར་གཟིགས་
ནས་དེའི་ཕྱིར་དུའོ། །གང་གིས་ཇི་ལྟར་ན། ཚིག་ལེའུར་བྱས་པ་བཅོ་ལྔས་མདོ་དང་རྒྱས་པར་
བསྟན་པའོ། །གཉིས་པ་རྩ་བ་ལ། ལུས་མདོར་བསྟན་པ་དང༌། རྒྱས་པར་བཤད་པ་གཉིས།
དང་པོ་ནི། བཤད་བྱ་གཞུང་ཤེས་རབ་ཀྱི་ཕ་རོལ་ཏུ་ཕྱིན་པ་ནི་འཆད་བྱེད་དངོས་པོ་བརྒྱད་ཀྱིས་
ཡན་ལག་བཤད་དོ། །བརྒྱད་པོ་གང་ཞེ་ན། རྣམ་ཀུན་ཅེས་པ་ནས་དེ་རྣམས་བརྒྱད། ཅེས་
པའི་བར་རོ། འདིར་མཐའ་དཔྱད་པ་ལ། ཤེར་ཕྱིན་གྱི་རྣམ་གཞག། མཁྱེན་གསུམ་གྱི་རྣམ་
གཞག །དངོས་བརྒྱད་ཀྱི་གྲངས་དང་གོ་རིམ་ངེས་པའོ། །དང་པོ་ལ། ཤེར་ཕྱིན་གྱི་མཚན་
ཉིད། ཆོས་རབ་ཏུ་རྣམ་འབྱེད་གང་ཞིག་སྲིད་ཞིའི་ཕ་རོལ་ཏུ་ཕྱིན་པའམ་ཕྱིན་པར་བྱེད་པ་དེ་
ལ་དབྱེ་ན། གཞུང་ལམ་འབྲས་བུ་ཤེར་ཕྱིན་གསུམ་ལས། དང་པོ་ནི། ཤེར་ཕྱིན་གྱི་གཙོ་བོ་
འབྲས་བུ་ཤེར་ཕྱིན། དེ་ཉིད་ཡུལ་དང་བཅས་པ་རྫོགས་པར་སྟོན་པའམ། འབྲས་བུ་ཤེར་ཕྱིན་
ཐོབ་པའི་ཐབས་སྟོན་པའི་ཐེག་ཆེན་གྱི་བསྟན་བཅོས་ཏེ། ཤེར་ཕྱིན་འབུམ་པ་ལ་སོགས་པའོ། ལམ་
24

ཤེར་ཕྱིན་ནི། འབྲས་བུ་ཤེར་ཕྱིན་དེ་ཉིད་ཐེག་པ་གཞན་གྱིས་པར་མ་ཆོད་པར་འཐོབ་པའི་རྒྱུར་
གྱུར་པའི་ལམ་སྟེ། ཐེག་ཆེན་སློབ་ལམ་རྣམས་སོ། །ཞེས་གཞན་དག་འཆད་ལ། དེ་ལྟར་ན་
ལམ་ཤེར་ཕྱིན་དངོས་ཡིན་ནམ་མིན་སླའི་ཐེག་ཆེན་སློབ་ལམ་ཡིན་ན། ལམ་ཤེར་ཕྱིན་མཚན་
ཉིད་པ་ཡིན་པས་ཁྱབ་པར་འགྱུར་ལ། དེ་ལྟ་ན་སྦྱིན་པ་དང་ཚུལ་ཁྲིམས་ལ་སོགས་པའི་ལམ་
ཡིན་ན་ལམ་ཤེར་ཕྱིན་ཡིན་པས་ཁྱབ་པར་འགྱུར་བའི་ཕྱིར། སྦྱིན་པ་ཡིན་ན་ཤེར་ཕྱིན་ཡིན་པས་
ཁྱབ་པར་ཐལ་ལོ། །དེ་བས་ན་ཐེག་ཆེན་གྱི་བསྟན་བཅོས་ཡིན་ཀྱང་བསོད་ནམས་ཀྱི་ཚོགས་དང་
འབྲེལ་བ་ཙམ་ཞིག་སྟོན་པ་རྣམས་ནི་གཞུང་ཤེར་ཕྱིན་མིན་ལ། ཡེ་ཤེས་ཀྱི་ཚོགས་ཀྱི་དབང་
དུ་བྱས་པའི་ཐེག་ཆེན་གྱི་བསྟན་བཅོས་ཁོ་ན་གཞུང་ཤེར་ཕྱིན་ཡིན་ནོ། །གཞན་དུ་ན་ཐེག་ཆེན་
གྱི་མདོ་ཡིན་ན། ཤེར་ཕྱིན་གྱི་མདོ་ཡིན་པས་ཁྱབ་པར་ཐལ་ལོ། །དེ་བཞིན་དུ་ཡེ་ཤེས་ཀྱི་ཚོགས་
སུ་གཏོགས་པའི་ཐེག་ཆེན་གྱི་ལམ་དག་ལམ་ཤེར་ཕྱིན་ཡིན་གྱི་བསོད་ནམས་ཀྱི་ཚོགས་ཙམ་དུ་
གྱུར་པའི་ཐེག་ཆེན་གྱི་ལམ་དག་ལམ་ཤེར་ཕྱིན་མིན་ནོ། །དེ་ལ་ནི་སློབ་ལམ་ཡིན་པས་ཀྱང་མ་
ཁྱབ་སྟེ། བདག་མེད་རྟོགས་པའི་ཤེས་རབ་ཉིད་ལམ་ཤེར་ཕྱིན་ཡིན་ཀྱང་སློབ་ལམ་དང་མི་སློབ་
ལམ་གང་ཡང་མིན་པའི་ཕྱིར་རོ། །གལ་ཏེ་དེ་ལམ་ཤེར་ཕྱིན་མིན་ན། འབྲས་བུ་ཤེར་ཕྱིན་
ཐོབ་པའི་ཐབས་སུ་གྱུར་པའི་ལམ། དེའི་མཚན་ཉིད་དུ་སྨྲས་པ་དང་འགལ་ལོ། །སངས་རྒྱས་
ཀྱི་སའི་ལམ་བདེན་ཡང་ལམ་ཤེར་ཕྱིན་ཡིན་ལ། དེས་ན་ལམ་ཤེར་ཕྱིན་དང་འབྲས་བུ་ཤེར་
ཕྱིན་འགལ་བ་མིན་ནོ། །འབྲས་བུ་ཤེར་ཕྱིན་ནི། སངས་རྒྱས་ཀྱི་ཡེ་ཤེས་སོ། །འདི་དག་ལས།
གཞུང་ཤེར་ཕྱིན་ཡིན་ན་ཤེར་ཕྱིན་དངས་མིན་པས་ཁྱབ་སྟེ། ཤེས་པར་འགལ་པའི་ཕྱིར་རོ། །དེས་
ན་དེ་ལ་ཤེར་ཕྱིན་དུ་འདོགས་པའི་རྒྱུ་ནི་དེ་བརྗོད་བྱར་སྟོན་པས་སོ། །དགོས་པ་ནི། དེ་རྒྱུད་
ལ་སྐྱེད་པར་འདོད་པས་འདི་ལ་ཐོས་བསམ་བྱེད་དགོས་པར་ཤེས་པའི་ཆེད་དུའོ། །འབྲས་བུ་
ཤེར་ཕྱིན་ཡིན་ན་ཤེར་ཕྱིན་དངོས་ཡིན་པས་ཁྱབ་ཅིང༌། ཐེག་ཆེན་འཕགས་པའི་རྒྱུད་ཀྱི་ལམ་
ཤེར་ཕྱིན་ནི། ཤེར་ཕྱིན་དངོས་ཡིན་ལ་གལ་ཏེ་སློབ་ལམ་ན་ཤེར་ཕྱིན་མཚན་ཉིད་པ་མེད་ན་
ཕར་ཕྱིན་གཞན་རྣམས་ཀྱང་མེད་པར་འགྱུར་པས། ཕ་རོལ་ཏུ་ཕྱིན་པ་དྲུག་ཉམས་སུ་ལེན་པའི་

བྱང་སེམས་མི་སྲིད་པར་ཐལ་བ་དང་། རང་ཉིད་ཀྱིས་ཕར་ཕྱིན་དྲུག་ལྡན་དུ་ཉམས་སུ་ལེན་པའི་
ལམ་དང། སྒྲུབ་པ་དང་སྦྱོར་བའི་རྣམ་གཞག་དུ་མ་ཞིག་སྨྲས་པ་ཐམས་ཅད་དང་ཁས་བླངས་
ནང་འགལ་བ་དང་། མདོ་ལས། ཤེས་རབ་ཀྱི་ཕ་རོལ་ཏུ་ཕྱིན་པ་ལ་སློབ་པའི་རྣམ་པར་བཞག་
པ་མཐའ་ཡས་པ་ཞིག་གསུངས་པ་དང་འགལ་བར་འགྱུར་བ་སོགས་ཉེས་པ་ཤིན་ཏུ་ཆེན་པོ་དང་
མང་པོ་དག་ཏུ་འགྱུར་རོ། །འོ་ན་སློབ་དཔོན་གྱིས་སངས་རྒྱས་བཅོམ་ལྡན་འདས་ཀྱི་གཉིས་སུ་
མེད་པའི་ཡེ་ཤེས་སྒྱུ་མ་ལྟ་བུ་ནི་དངོས་ཡིན་ལ། དེ་ཐོབ་པ་དང་རྗེས་སུ་མཐུན་པ་ཉིད་ཀྱིས་ན་
ཚིག་དང་ངག་གི་ཚོགས་ཀྱི་གཞུང་དང༌། མཐོང་བ་ལ་སོགས་པའི་མཚན་ཉིད་ཅན་གྱི་ལམ་ལ་
ཡང་ཤེར་ཕྱིན་ཞེས་བྱ་བ་ནི་བཏགས་པའོ་ཞེས་གསུངས་པ་ཇི་ལྟར་དྲང་ཞེ་ན། བརྒྱད་སྟོང་དོན་
བསྡུའི་ཤེས་རབ་ཕ་རོལ་ཕྱིན་གཉིས་མེད་ཅེས་སོགས་ཀྱི་འགྲེལ་པར་སློབ་དཔོན་དཔའ་བོས། གཙོ་
བོ་ལས་དབང་དུ་བྱས་པའོ་ཞེས་གསུངས་པ་ལྟར་སངས་རྒྱས་ཀྱི་གཉིས་སུ་མེད་པའི་ཡེ་ཤེས་ནི་
གཙོ་བོའི་ཤེར་ཕྱིན་དངོས་ཡིན་ལ་གཞུང་་ལལམ་ལ་ཡང་གཙོ་བོའི་ཤེར་ཕྱིན་གྱི་སྒྲས་བཏགས་ནས་
བསྟན་པ་ཡིན་པས་གནོད་པ་ཅི་ཡང་མེད་དོ། །
གཉིས་པ་མཁྱེན་གསུམ་གྱི་རྣམ་གཞག་ལ། གཞན་ལུགས་དགག་པ་ནི། ཁ་ཅིག་ན་རེ
གཞི་ཤེས་ཡིན་ན་ཉན་རང་འཕགས་པ་ཁོ་ན་དང༌། ལམ་ཤེས་ཡིན་ན་བྱང་འཕགས་ཁོ་ནའི་རྒྱུད་
ལ་ཡོད་པས་ཁྱབ་ཅེས་སྨྲ་བ་མི་འཐད་དེ། སྐབས་གསུམ་པའི་བརྗོད་བྱའི་གཙོ་བོ་ཡིན་ན། བྱང་
སེམས་ཀྱི་རྒྱུད་ལ་མེད་པས་ཁྱབ་པར་ཐལ་ལོ། །དེ་འདོད་ན། མངོན་རྟོགས་བརྒྱད་ཀ་བྱང་
སེམས་ཀྱིས་ཐོས་བསམ་གྱིས་དྲན་པ་ལ་བཞག་ནས་བསྒོམ་བྱུང་གིས་མངོན་དུ་བྱེད་པར་དགོངས་
འགྲེལ་གྱི་འགྲེལ་པར་བཤད་པ་དང་འགལ་བའི་ཕྱིར་དང༌། རྣམ་པ་ཐམས་ཅད་མཁྱེན་པ་ཉིད་
དང་། དང་ཞེས་བྱ་བའི་སྒྲས་བསྡུས་པ་ལམ་ཤེས་པ་ཉིད་ལ་སོགས་པ་སྔར་བཤད་པ་དག་ཀྱང་
ཡིན་ཏེ། ཞེས་སངས་རྒྱས་ལ་ལམ་ཤེས་གཞི་ཤེས་གཉིས་ཀ་ཡོད་པར་བཤད་པ་དང་འགལ་བའི་
ཕྱིར་རོ། །ཁ་ཅིག་གཞི་ཤེས་ཡིན་ན། ཉན་རང་གི་རྟོགས་རིགས་དང༌། ལམ་ཤེས་ཡིན་ན་
བྱང་སེམས་ཀྱི་རྟོགས་རིགས་དང༌། རྣམ་མཁྱེན་ཡིན་ན་སངས་རྒྱས་ཀྱི་རྟོགས་རིགས་ཡིན་པས་
26

ཁྱབ་པར་སྨྲས་ནས་གཞི་ཤེས་ཀྱི་མཚན་ཉིད། གཞི་བདག་མེད་པར་མངོན་སུམ་དུ་རྟོགས་པའི་
ཡེ་ཤེས་ལམ་ཤེས་ཀྱི་མཚན་ཉིད། ལམ་གསུམ་རང་བཞིན་མེད་པར་མངོན་སུམ་དུ་རྟོགས་པའི་
ཡེ་ཤེས་ཞེས་སྨྲ་བ་ནི་འགལ་ཏེ། རྣམ་མཁྱེན་ཆོས་ཅན། གཞི་ཤེས་ཡིན་པར་ཐལ། མཚན་
ཉིད་དེའི་ཕྱིར། རྟགས་གྲུབ་སྟེ། གཞི་གྲུབ་ན་ཁྱོད་ཀྱིས་རང་བཞིན་མེད་པར་མངོན་སུམ་དུ་
རྟོགས་པས་ཁྱབ་པའི་ཕྱིར། འདོད་ན། ཉན་རང་གི་རྟོགས་རིགས་ཡིན་པར་ཐལ། དེའི་ཕྱིར།
འཁོར་གསུམ་མོ། སངས་རྒྱས་བྱང་སེམས་ཀྱི་རྟོགས་རིགས་དང༌། ཉན་རང་གི་རྟོགས་རིགས་
མི་འགལ་ན། ཐེག་ཆེན་གྱི་རྟོགས་རིགས་དང༌། ཐེག་དམན་གྱི་རྟོགས་རིགས་མི་འགལ་བར་
ཐལ་ལོ། །ཡང་བྱང་སེམས་དང་སངས་རྒྱས་ཀྱི་ཐུགས་རྒྱུད་ཀྱི་གང་ཟག་གི་བདག་མེད་རྟོགས་
པའི་ལམ་ཡིན་ན། ཉན་ཐོས་ཀྱི་ལམ་ཡིན་པས་ཁྱབ་ཅེས་བཞེད་པའང་འཐད་པར་མི་སེམས་
ཏེ། སྡུག་བསྔལ་སྤངས་པའི་མྱ་ངན་ལས་འདས་ཏེ་གང་ཟག་སུའི་རྒྱུད་ལ་ཡོད་ཀྱང་ཉན་ཐོས་
ཀྱི་མྱང་འདས་ཡིན་པས་ཁྱབ་པར་ཐལ་བའི་ཕྱིར་དང་། ཉོན་མོངས་འགགས་པའི་འགོག་པ་དེ་
ཡིན་ན། ཉན་ཐོས་ཀྱི་འགོག་པ་ཡིན་པས་ཁྱབ་པར་ཐལ་བའི་ཕྱིར་དང་། ཐེག་ཆེན་འཕགས་
པའི་ཐུགས་རྒྱུད་ལ་ཉན་ཐོས་ཀྱི་ཐེག་པ་ཡོད་པར་ཐལ་བའི་ཕྱིར་རོ། །ཁ་ཅིག་དེ་དག་གི་རྟོགས་
རིགས་ཡིན་པས་ཁྱབ་ཅེས་སྨྲ་བ་ལའང་།རིགས་སུ་ཐལ། ཞེས་པའི་སྒོ་ནས་ཉེས་པ་ཀུན་མཚུངས་
སོ༑༑རང་ལུགས་ནི། རྣམ་མཁྱེན་གྱི་མཚན་ཉིད། རྣམ་རྟགས་མཚན་མ་མ་ལུས་པས་བསྡུས་
པའི་ཆོས་ཐམས་ཅད་མཁྱེན་པའི་ཡེ་ཤེས་མཐར་ཐུག །ས་མཚམས་ནི་རྫོགས་པའི་སངས་རྒྱས་
ཁོ་ནའི་ཐུགས་རྒྱུད་ལ་ཡོད་དོ། །སངས་རྒྱས་ཀྱི་ཇི་ལྟ་བ་མཁྱེན་པའི་ཡེ་ཤེས་དང་། ཐ་སྙད་
པ་མཁྱེན་པའི་ཡེ་ཤེས་གཉིས་ནི་རྣམ་མཁྱེན་མིན་ཏེ། གལ་ཏེ་དེ་དག་ཡིན་ན་རྣམ་མཁྱེན་ཡིན་
དགོས་ན། དངོས་པོ་ཡིན་ན་དོན་དམ་ཡིན་པས་ཁྱབ་པར་ཐལ། དེ་ཡིན་ན་དོན་དམ་དཔྱོད་
བྱེད་ཀྱི་མངོན་སུམ་ཚད་མའི་དངོས་ཀྱི་གཞལ་བྱ་ཡིན་པས་ཁྱབ་པའི་ཕྱིར། མ་གྲུབ་ན་སངས་
རྒྱས་ཀྱི་ཇི་ལྟ་བ་མཁྱེན་པའི་ཡེ་ཤེས་ཡིན་ན་རྣམ་མཁྱེན་ཡིན་པས་ཁྱབ་པ་བུད། དེས་ན་རྣམ་
མཁྱེན་གྱིས་ཀྱང་ཇི་ལྟ་བ་མཁྱེན་ལ། ཇི་ལྟ་བ་མཁྱེན་པའི་ཡེ་ཤེས་མིན་ནོ། །དེ་མི་འགལ་ལམ་
27

ཞེ་ན། འོ་ན་ལམ་ཤེས་ན། ལམ་ཤེས་ཡིན་པས་ཁྱབ་པར་ཐལ་ཞིང་། སྔོན་པོ་འཛིན་པའི་
མིག་ཤེས་ཡིན་ན་སྔོ་འཛིན་མིག་ཤེས་ཡིན་པས་ཁྱབ་པར་ཐལ། དེ་འདོད་ན། ཁྲ་འཛིན་མིག་
ཤེས་ཀྱང་དེར་ཐལ་ལོ། །བརྗོད་པར་བྱ་བ་མང་ཡང་རེ་ཤིག་བཞག་གོ །ལམ་ཤེས་ཀྱི་མཚན་
ཉིད་རང་བཞིན་མེད་པར་མངོན་སུམ་དུ་རྟོགས་པའི་ཤེས་རབ་ཀྱི་དངོས་སུ་ཟིན་པའི་སྒོ་ནས་ལམ་
གསུམ་གང་ཡང་རུང་བའི་མཚན་ཉིད་ལ་མྱོང་སྟོབས་ཀྱི་སྒྲོ་འདོགས་ཆོད་པས་རབ་ཏུ་ཕྱེ་བའི་
མཁྱེན་པ། དབྱེ་ན་གསུམ་ལས། ཉན་ཐོས་ཀྱི་ལམ་ཤེས་པའི་ལམ་ཤེས་ཀྱི་མཚན་ཉིད་དང་།
རང་སངས་རྒྱས་དང་། བྱང་སེམས་ཀྱི་ལམ་ཤེས་པའི་ལམ་ཤེས་ཀྱི་མཚན་ཉིད་ཀྱང་སྔ་མས་
རིགས་བསྒྲེའོ། །ས་མཚམས་ནི། བྱང་སེམས་འཕགས་པ་ཐམས་ཅད་ཀྱི་མཉམ་གཞག་དང༌།
སངས་རྒྱས་ལ་ཡོད་དོ། །གཞི་ཤེས་ཀྱི་མཚན་ཉིད། གཞི་ཕུང་སོགས་ལ་བཏགས་པའི་གང་
ཟག་རང་སྐུ་ཐུབ་པའི་རྫས་སུ་མེད་པ་ཙམ་དང་། གཟུང་བ་བདེན་མེད་ཙམ་གང་རུང་མངོན་
སུམ་དུ་རྟོགས་པས་ཕྱེ་བའི་མཁྱེན་པ། ས་མཚམས་ཐེག་པ་གསུམ་གའི་འཕགས་པའི་རྒྱུད་ལ་
ཡོད་དོ། དེ་ཡང་གང་ཟག་གི་བདག་མེད་ཙམ་རྟོགས་པའི་ཡེ་ཤེས་ནི་ཉན་ཐོས་ཀྱི་ལམ་ཡིན་ཏེ།
ཉན་ཐོས་ཀྱི་མྱང་འདས་དངོས་སུ་ཐོབ་བྱེད་ཀྱི་ལམ་ཡིན་པའི་ཕྱིར་རོ། །དེ་ཡིན་ན་དེས་མ་ཁྱབ་
པས། བྱང་སེམས་འཕགས་པའི་རྒྱུད་ཀྱི་གང་ཟག་གི་བདག་མེད་ཙམ་མངོན་སུམ་དུ་རྟོགས་
པའི་ཡེ་ཤེས་ནི་ཉན་ཐོས་ཀྱི་ལམ་མིན་ལ། གང་ཟག་གི་བདག་མེད་ཙམ་མངོན་སུམ་དུ་རྟོགས་
པའི་ཡེ་ཤེས་ཉན་ཐོས་ཀྱི་ལམ་ཡིན་ཞིང༌། དེ་བྱང་སེམས་འཕགས་པའི་རྒྱུད་ལ་ཡོད་ཀྱང་།བྱང་
སེམས་འཕགས་པའི་རྒྱུད་ལ་ཉན་ཐོས་ཀྱི་ལམ་ཡོད་མི་དགོས་སོ། །དེས་ན་ཡེ་ཤེས་དེ་ཉན་ཐོས་
ཀྱི་ལམ་ཡིན་ཅིང༌། དེ་བྱང་སེམས་ལ་ཡང་ཡོད་པ་སོགས་ལ་དགོངས་ནས། ཉན་ཐོས་ཀྱི་
ལམ་གང་ཡིན་པ་དང༌། ཞེས་སོགས་དང༌། ཐེག་པ་གསུམ་ཆར་འཐོབ་པའི་རྒྱུ་ཞེས་སོགས་
གསུངས་པ་ཡིན་གྱི། བྱང་སེམས་ཀྱི་རྒྱུད་ལ་ཡོད་པའི་ཡེ་ཤེས་དེ་དག་ཉན་ཐོས་ཀྱི་ལམ་ཡིན་
པ་སོགས་ལ་དགོངས་ནས། དེ་ལྟར་གསུངས་པ་མིན་ལ། དེ་ཡང་ཉན་ཐོས་ཀྱི་ལམ་གང་ཟག་
གི་བདག་མེད་ཙམ་རྟོགས་པའི་ཡེ་ཤེས་དེ་བྱང་འཕགས་ལ་ཡང་ཡོད་ཅིང་། ཐེག་ཆེན་སྦྱོར་ལམ་
28

གྱིས་དེའི་རྒྱུའང་བྱེད་ཅེས་སོགས་སུ་ཤེས་པར་བྱའོ། །དཔེར་ན། བུམ་པའི་ཁྱབ་བྱེད་དངོས་
པོ་ཙམ་གྱིས་ཀ་བ་ལའང་ཁྱབ་ཀྱང་ཀ་བའི་དངོས་པོ་བུམ་པ་ལ་ཁྱབ་མི་དགོས་པ་ལྟ་བུའོ། །དེ་
ལ་བྱང་སེམས་འཕགས་པའི་རྒྱུད་ཀྱི་གང་ཟག་གི་བདག་མེད་ཙམ་རྟོགས་པའི་མཁྱེན་པ་ནི་གཞི་
ཤེས་ཡིན་གྱི་ལམ་ཤེས་མིན་ལ། ཆོས་བདག་མེད་པར་མངོན་སུམ་གྱིས་རྟོགས་པའི་ཤེས་རབ་
ཀྱིས་དངོས་སུ་ཟིན་པའི་སྒོ་ནས་གང་ཟག་གི་བདག་མེད་མངོན་དུ་རྟོགས་པའི་ཡེ་ཤེས་དེ་ཉིད་ཀྱི་
མཚན་ཉིད་ཇི་ལྟ་བ་བཞིན་དུ་རང་རྒྱུད་ལ་མྱོང་བའི་ཡེ་ཤེས་ནི་ཉན་ཐོས་ཀྱི་ལམ་ཤེས་པའི་ལམ་
ཤེས་ཡིན་གྱི་གཞི་ཤེས་མིན་ནོ། །འདིས་གང་ཟག་གི་བདག་མེད་ཙམ་རྟོགས་པའི་ཡེ་ཤེས་ཀྱི་
མཚན་ཉིད་ལ་མྱོང་སྟོབས་ཀྱི་སྒྲོ་འདོགས་ཆོད་པའི་ཕྱིར། ཉན་ཐོས་ཀྱི་ལམ་ཙམ་གྱི་མཚན་ཉིད་
ལ་སྒྲོ་འདོགས་ཆོད་པ་ཡིན་ནོ། །འདིས་ལས་གཞན་རྣམས་ལའང་རིགས་བསྒྲེ་སྟེ་ཤེས་པར་བྱ་
ལ༑ དེའི་ཕྱིར་བྱང་སེམས་འཕགས་པའི་རྒྱུད་ལ་ལམ་ཤེས་གཞི་ཤེས་གཉིས་ཀ་ཡོད་ཀྱང་། དེ་
གཉིས་ཕན་ཚུན་གཅིག་ཡིན་ན་གཅིག་ཡིན་པར་འགལ་ལོ། །འདིས་སངས་རྒྱས་ཀྱི་སར་ཡང་
རིགས་བསྒྲེའོ། །ཁ་ཅིག་ཉན་ཐོས་ཀྱི་ལམ་ཤེས་པའི་ལམ་ཤེས་ཀྱིས་ཉན་ཐོས་ཀྱི་ལམ་ཤེས་ཚུལ་
ཆོས་ཀྱི་སྤྱན་གྱིས་འཕགས་པའི་གང་ཟག་ཐམས་ཅད་ཀྱི་རྟོགས་པ་མངོན་སུམ་དུ་འབྱེད་པར་
གསུངས་པས་དེའི་སྒོ་ནས་ཤེས་སོ་ཞེས་ཟེར་རོ། །འདི་ནི་མི་འཐད་དེ། དེ་ལྟ་བུའི་ཆོས་ཀྱི་སྤྱན་
ནི་ཀུན་རྫོབ་ཙམ་དུ་དངོས་སུ་སྤྱོད་པའི་བློ་ཡིན་པའི་ཕྱིར། བྱང་སེམས་འཕགས་པ་ཆོས་ཉིད་
ལ་ཉམས་པར་བཞག་པའི་ཚེ་ན་མེད་པས་ཁྱབ་ལ། དེའི་ཕྱིར། དེའི་ཚེ་ན་ཉན་ཐོས་དང་རང་
སངས་རྒྱས་ཀྱི་ལམ་ཤེས་པའི་ལམ་ཤེས་མེད་པས་ཁྱབ་པར་ཐལ་ལོ། །ཁོ་རང་ཀུན་རྫོབ་ཙམ་
སྤྱོད་པའི་བློ་ཡིན་ཀྱང་རང་བཞིན་མེད་རྟོགས་ཀྱི་ཤེས་རབ་ཀྱིས་ཟིན་པའི་སྒོ་ནས་དེའི་ཚེའང་ཡོད་
པར་མི་འགལ་ལོ་ཞེ་ན། འོ་ན་དེས་ཟིན་པའི་སྒོ་ནས་དེའི་གཟུགས་འཛིན་མིག་ཤེས་སོགས་དབང་
ཤེས་ཐམས་ཅད་ཡོད་དོ། ཞེས་སྨྲ་བ་ཅིས་འགོག་སོམས་ཤིག །ཁ་ཅིག་ཚོགས་སྦྱོར་བ་སོ་སྐྱེ་
ལ་ཡང་གཞི་ཤེས་ལམ་ཤེས་དངོས་ཡོད་པར་སྨྲ་བ་མི་འཐད་དེ། མདོ་ལས། ཐམས་ཅད་ཤེས་
པ་ཉིད་ལ་ཤེས་པ་དང་མཐོང་བས་བལྟས་ནས་འདའ། ཞེས་པའི་འགྲེལ་པར། འཕགས་པས་
29

རྗེས་སུ་དཔག་པའི་ཤེས་པ་བསལ་བའི་དོན་དུ་མཐོང་བ་སྨོས་ལ། འཁྲུལ་པའི་མཐོང་བ་བསལ་
བའི་དོན་དུ་ཤེས་པ་སྨོས་སོ། ཞེས་བཤད་པ་དང་འགལ་བའི་ཕྱིར་དང༌། ལམ་གསུམ་དོན་སྤྱིའི་
ཚུལ་གྱིས་ཤེས་པས་ལམ་ཤེས་ཀྱི་གོ་ཆོད་ན། ཚོགས་སྦྱོར་ན་རྣམ་མཁྱེན་ཡང་ཡོད་པར་ཐལ་
བའི་ཕྱིར་རོ། །མདོར་བསྡུས་པ་ཙམ་ཞིག་བཀོད་པ་ཡིན་ལ། མཁྱེན་པ་གསུམ་གྱི་རྣམ་པར་
བཞག་པ་ཁོ་བོ་འབའ་ཞིག་གི་ལེགས་པར་བཤད་པ་ཡིན་ནོ། །
གསུམ་པ་དངོས་བརྒྱད་ཀྱི་གྲངས་དང་གོ་རིམ་ངེས་པ་ནི། ཅིའི་ཕྱིར་མངོན་རྟོགས་བརྒྱད་
དུ་གྲངས་ངེས་ཞེ་ན། ཐེག་ཆེན་གྱི་རིགས་ཅན་རྟེན་གྱི་གང་ཟག་གཅིག་འཚང་རྒྱ་བའི་ཆ་རྐྱེན་
གྱི་དབང་དུ་བྱས་ནས་བརྒྱད་དུ་གྲངས་ངེས་ཏེ་འདི་ལྟར་ཤེས་པར་བྱ་བའི་ཡུལ་ལ། འབྲས་བུ་
མཐར་ཐུག་རྣམ་མཁྱེན་དང༌། དེའི་རྒྱུ་ལམ་ཤེས་དང༌། ལམ་ཤེས་ཀྱི་ཡན་ལག་གཞི་ཤེས་
རྣམས་སུ་གྲངས་ངེས་ཤིང༌། དེ་ཉིད་སྒོམ་བྱུང་གིས་ཉམས་སུ་ལེན་པའི་སྦྱོར་བ་ལ་མཁྱེན་གསུམ་
གྱི་རྟོགས་པ་དབང་དུ་བྱེད་པ་རྒྱུ་འབྲས་དང༌། དབང་ཐོབ་ནས་བརྟན་པ་ཐོབ་པར་བྱེད་པ་རྒྱུ་འབྲས་
གཉིས་སུ་ངེས་པས་སྦྱོར་བ་བཞིར་གྲངས་ངེས་ལ། ཐོབ་བྱའི་འབྲས་བུ་ལ་སྐུ་བཞི་འཕྲིན་ལས་
དང་བཅས་པར་གྲངས་ངེས་པའི་ཕྱིར་རོ། །གོ་རིམ་ནི། སྐབས་རང་རང་གི་མཚམས་སྦྱོར་
ལས་ཤེས་པར་འགྱུར་ཞིང་། ལུས་རྣམ་པར་བཞག་པ་དག་གི་ཚིག་དོན་ནི། ཡན་ལག་རྒྱས་
བཤད་དག་བཤད་པས་བཤད་པར་འགྱུར་བ་དང༌། ཤིན་ཏུ་མདོར་བསྡུ་བར་འདོད་པའི་ཕྱིར་
འདིར་མ་བྲིས་ལ།ཐུབ་པའི་རྣམ་ཀུན་མཁྱེན་པ་ཉིད་དོ། ཅེས་པ་ནི། ཆོས་བཅུ་པོ་འདི་མངོན་
སུམ་དུ་རྟོགས་པ་མཐར་ཐུག་པའི་ཡེ་ཤེས་ནི་རྣམ་མཁྱེན་ཡིན་ནོ། ཞེས་ཡུལ་གྱིས་ཡུལ་ཅན་
མཚོན་པའི་སྒོ་ནས་བསྟན་པའི་རྣམ་མཁྱེན་དེ་ཉིད་རྟེན་ཐུབ་པ་རྫོགས་པའི་སངས་རྒྱས་ཀྱི་རྟོགས་
པ་ཡིན་ནོ། ཞེས་དང༌། ཉན་ཐོས་ལ་སོགས་མ་མཐོང་བའི་ལམ་ཞེས་པའང་འགྱུར་རྙིང་ལས།
མཐོང་ལམ་ཉན་ཐོས་ལ་སོགས་པའི་ཞེས་པ་ལྟར་རྟེན་གྱི་གང་ཟག་ངོས་གཟུང་བ་ཡིན་ནོ། །གསུམ་
པ་བསྡུས་ཏེ་བཤད་པ་ནི། དེ་ལ་ཚིག་ལེའུར་བྱས་པ་དང་པོ་གཉིས་ཀྱི་ནི་ཆོས་ཅན་ཡུམ་གྱི་ལུས་
མདོར་བསྟན་པ་ཡིན་ཏེ། །དངོས་པོ་བརྒྱད་ཀྱི་རྐང་གྲངས་ཙམ་བསྟན་ནས་བསྟན་པའི་ཕྱིར་
30

རོ༑ ༑ཚིག་ལེའུར་བྱས་པ་ལྷག་མ་བཅུ་གསུམ་གྱིས་ཆོས་ཅན། དེ་དག་ཉིད་ཀྱི་དོན་བསྡུས་
ནས་རྒྱས་པར་བཤད་དེ། དོན་བདུན་ཅུའི་རྐང་གྲངས་ཙམ་བསྟན་པའི་ཕྱིར། དེ་ལྟར་བསྡུས་
པ་དང་རྒྱས་པར་བཤད་པའི་ཕྱིར་ལེགས་པར་བཤད་པ་ཡིན་ནོ། །བཞི་པ་རྒྱས་པར་མ་བཀྲོལ་
བའི་རྒྱུ་མཚན་ནི། བསྡུས་པའི་དོན་གྱི་ཚིག་ལེའུར་བྱས་པ་རྣམས་ནི་བསྟན་བཅོས་མཛད་པ
ཉིད་ཀྱིས་སེམས་བསྐྱེད་པ་ནི་གཞན་དོན་ཕྱིར། ཞེས་བྱ་བ་ལ་སོགས་པ་འཆད་པར་འགྱུར་བའི་
ཡན་ལག་རྒྱས་བཤད་ཀྱི་བསྟན་བཅོས་མཐའ་དག་གིས་འཆད་པས་དེ་དག་རྣམ་པར་བཤད་པས་
འདི་དག་ཀྱང་བཤད་པར་བསམས་ཏེ། འདིར་ཡང་བཤད་ན་ཟློས་བའི་ཉེས་པར་འགྱུར་དུ་དོགས་
ནས་རྣམ་པར་མ་བཀྲོལ་ལོ། ༈ །
གཉིས་པ་ཚིག་དོན་ཡན་ལག་རྒྱས་བཤད་ལ། གཏན་ལ་དབབ་བྱ་མཁྱེན་པ་གསུམ།།
ཉམས་སུ་བླང་བྱ་སྦྱོར་བ་བཞི། ཐོབ་བྱ་ཆོས་སྐུའོ། །དང་པོ་ལ་འབྲས་བུ་རྣམ་མཁྱེན། དེའི་
རྒྱུ་ལམ་ཤེས། དེའི་ཤེས་བྱ་ཉན་ཐོས་ཀྱི་ལམ་གཞི་ཤེས་བཤད་པའོ། །དང་པོ་ལ་འགྲེལ་བ་དགོད།
ཆོས་བཅུ་བཤད། སྐབས་བསྡུ་བའོ། །དང་པོ་ནི། དེ་ལྟར་བསྡུས་པའི་དོན་ཀུན་བསྟན་ནས་
དངོས་བརྒྱད་ཀྱི་དང་པོར་རྣམ་པ་ཐམས་ཅད་མཁྱེན་པ་ཉིད་སྡུད་པའི་ཚིག་ལེའུར་བྱས་པ་རྣམ་
པར་བཤད་པའི་སྒོ་ནས་བཤད་པར་བཞེད་དོ། །དང་པོར་འཆད་པའི་རྒྱུ་མཚན། བྱང་ཆུབ་
སེམས་དཔའ་བྱང་ཆུབ་རྗེས་སུ་ཐོབ་པར་འདོད་པས་རྣམ་པ་ཐམས་ཅད་མཁྱེན་པ་ཉིད་ཐོབ་པར་
བྱ་དགོས་སོ། །དེའི་རྒྱུ་མཚན། དེ་དེས་དོན་དུ་གཉེར་བྱའི་འབྲས་བུ་མཐར་ཐུག་ཡིན་པས་
སོ༑ ༑གཉིས་པ་ལ་བསམ་པ་སེམས་བསྐྱེད། དེ་ནས་གདམས་ངག་ནོད་ཚུལ། དེ་ནས་དེ་
དོན་ཉམས་སུ་བླངས་པ་ལས་རྟོགས་པ་སྐྱེ་བའི་རིམ་པ་བཤད་པའོ། །དང་པོ་ལ་གཉིས་ལས། སྤྱིའི་
དོན་ལ། ངོ་བོ། མཚན་ཉིད་དབྱེ་བ། ས་མཚམས་སོ། དང་པོ་ནི། འཕགས་པ་ཐོགས་མེད་
སྐུ་མཆེད་ལྟར་ན། སེམས་བསྐྱེད་པ་བྱེད་པས་སེམས་བསྐྱེད། ཅེས་སྒྲ་བཤད་ནས། སེམས་
བསྐྱེད་ཀྱི་ངོ་བོ། སེམས་བྱུང་དུ་བཞེད་ལ། དེའི་ཕྱིར་བྱང་ས་ལས། བྱང་ཆུབ་སེམས་དཔའི་
སྨོན་ལམ་གྱི་མཆོག་ནི་སེམས་བསྐྱེད་པ་སྟེ། ཞེས་དང་དབྱིག་གཉེན་གྱིས་དོན་གཉིས་ལ་དམིགས་
31

པའི་སེམས་དཔའ་ནི་སེམས་བསྐྱེད་པའོ། ཞེས་སོགས་སོ། །འཕགས་སེང་ལྟར་ན། སེམས་
བསྐྱེད་ཅེས་པའི་སྒྲ་བཤད་ཚུལ་སེམས་ཀྱང་ཡིན་ལ། བསྐྱེད་པ་ཡང་ཡིན་པས་སེམས་བསྐྱེད་
ཅེས་བྱས་ནས་སེམས་བསྐྱེད་ཡིན་ན་གཙོ་བོ་སེམས་ཡིན་དགོས་པར་བཞེད་ལ། དེ་ཡང་ཡིད་
ཤེས་དགེ་བ་ཞིག་ལ་བཞེད་དེ། འཕགས་པས་སེམས་བསྐྱེད་པ་ཞེས་བྱ་བ་ལ། སེམས་ནི་རྣམ་
པར་ཤེས་པ་སྟེ་རྣམ་པར་རིག་པའོ། །རྣམ་པར་རིག་པ་དེ་ཡང་གང་ཞེ་ན། ཡིད་ཀྱི་རྣམ་པར་
ཤེས་པ་སྟེ། དཀར་པོའི་ཆོས་ཐམས་ཅད་ལ་དམིགས་པ་ནི་དེ་ལ་སྲིད་པའི་ཕྱིར་རོ། ཞེས་སོགས་
སོ༑ ༑གཉིས་པ་མཚན་ཉིད་ནི། གཞན་དོན་འདོད་པས་ཀུན་ནས་བསླང་ཞིང་རྫོགས་པའི་བྱང་
ཆུབ་འདོད་པ་གྲོགས་སུ་ལྡན་པའི་གཙོ་བོ་ཡིད་ཤེས། གསུམ་པ་དབྱེ་བ་ལ། ངོ་བོའི་སྒོ་ནས་
དབྱེ་ན། སྨོན་པ་སེམས་བསྐྱེད། འཇུག་པ་སེམས་བསྐྱེད་གཉིས་སོ། །འདི་གཉིས་ཀྱི་ཁྱད་
པར་ལ། ཁ་ཅིག་ཆོ་གས་བླངས་མ་བླངས་ཞེས་འདོད་པ་མི་འཐད་དེ། ཚད་ལྡན་དུ་མས་སྨོན་
སེམས་ལེན་པའི་ཆོ་ག་བཤད་པ་ལ་ཅོ་འདྲི་བའི་ཕྱིར་རོ། །ཁ་ཅིག་སོ་སྐྱེ་དང་། འཕགས་པའི་
རྒྱུད་ལ་འཆད་པ་མི་འཐད་དེ། ཚོགས་སྦྱོར་ན་ལམ་ལ་འགྲོ་བཞིན་པ་ལྟ་བུའི་སེམས་བསྐྱེད་མེད་
པར་ཐལ་བའི་ཕྱིར་རོ། །ཁ་ཅིག་ཉེར་གཉིས་ཀྱི་དང་པོ་གསུམ་དང༌། ཐ་མ་བཅུ་དགུ་ལ་བྱས་
ནས། དང་པོ་གསུམ་ཚོགས་ལམ་ཁོ་ན་ན་ཡོད་པར་འདོད་པ་མི་འཐད་དེ། རྫོགས་པའི་བྱང་
ཆུབ་འདོད་པའི་འདུན་པ་སངས་མ་རྒྱས་པར་ཡོད་པས་དེ་དང་མཚུངས་ལྡན་གྱི་སེམས་བསྐྱེད་
ཀྱང་དེ་དག་བར་དུ་ཡོད་དགོས་པའི་ཕྱིར་རོ། །ཁ་ཅིག་འབྲས་བུ་བྱང་ཆུབ་ཁོ་ན་ལ་དམིགས་
པ་དང་། རྒྱུ་ཕྱིན་དྲུག་ཙམ་ལ་དམིགས་པ་ཅེས་འདོད་པ་མི་འཐད་དེ། འཇུག་པ་སེམས་བསྐྱེད་
ལ་ཡང་དག་རྫོགས་པའི་བྱང་ཆུབ་འདོད། ཅེས་པས་བཤད་པའི་མཚན་ཉིད་མ་ཚང་བར་ཐལ་
བའི་ཕྱིར་རོ། །ཁ་ཅིག་འདི་གཉིས་ནི་གྲོགས་བསླབ་པས་ཟིན་མ་ཟིན་ཁོ་ནས་ཕྱེ་བ་ཡིན་པ་དང་།
ཡང་དེ་གཉིས་འགལ་བར་ཁས་བླངས་ནས་སེམས་བསྐྱེད་ཀྱི་བསླབ་བྱ་འཆད་པ་ན། སྨོན་སེམས་
ཀྱི་བསླབ་བྱ་དང་། འཇུག་སེམས་ཀྱི་བསླབ་བྱ་ཞེས་འཆད་པ་ནི་དངོས་སུ་འགལ་བ་ཡིན་ནོ། །རང་
ལུགས་ནི། ཐེག་ཆེན་སེམས་བསྐྱེད་གང་ལམ་ལ་སློབ་པའི་བྱ་བས་མ་ཟིན་པ་ནི་སྨོན་སེམས་ཁོ་
32

ན་ཡིན་ལ། དེ་གང་དེས་ཟིན་པ་ནི་འཇུག་སེམས་ཡིན་ཅིང༌། སྨོན་འཇུག་འགལ་བ་མིན་ནོ། །སེམས་
བསྐྱེད་ཀྱི་དབྱེ་ཚུལ་གཞན་ནི་མདོར་བསྡུ་བར་འདོད་པས་མ་བྲིས་སོ། །བཞི་པས་མཚམས་ནི།
སྨོན་སེམས་ལམ་དུ་མ་ཞུགས་པ་ལ་ཡོད་དེ། དང་པོར་རྫོགས་པའི་བྱང་ཆུབ་ལ་ཐོབ་འདོད་མ་
སྐྱེས་ན། ཐེག་ཆེན་གྱི་ལམ་ལ་ཡང་སློབ་པར་མི་འགྱུར་བའི་ཕྱིར་རོ། །ཡ་མཐའ་ནི་ས་བཅུ་
བའོ། །རྫོགས་པའི་སངས་རྒྱས་ཀྱི་ས་ན་སེམས་བསྐྱེད་མེད་དེ། རང་ཉིད་ཀྱིས་གཞན་དོན་དུ་
སངས་རྒྱས་ཐོབ་པར་འདོད་པ་དང༌། དེའི་ཆེད་དུ་ལམ་ལ་སློབ་པ་གང་ཡང་མེད་པའི་ཕྱིར་རོ། །ཅི་
སྟེ་ཐེག་ཆེན་འཕགས་པའི་མཉམ་གཞག་རྣམ་པར་མི་རྟོག་པའི་ཡེ་ཤེས་དག་དོན་དམ་སེམས་བསྐྱེད་
ཡིན་པས། རྫོགས་པའི་སངས་རྒྱས་ལ་ཡང་སེམས་བསྐྱེད་ཡོད་དགོས་སོ་ཞེ་ན། དེ་ལྟ་ན་ཐེག་
ཆེན་འཕགས་པ་ཆོས་ཉིད་ལ་མཉམ་པར་བཞག་པའི་ཏིང་ངེ་འཛིན་དང་། ཤེས་རབ་གཉིས་ཀ་
ཐེག་ཆེན་སེམས་བསྐྱེད་དུ་ཁས་བླངས་དགོས་པས། སེམས་བསྐྱེད་ཡིན་ན་གཙོ་བོ་སེམས་ཡིན
དགོས་པ་ཉམས་པར་འགྱུར་རོ། །དེ་ནི་ཀུན་རྫོབ་སེམས་བསྐྱེད་ཀྱི་དབང་དུ་བྱས་པའོ། ཞེ་ན་
དོན་དམ་སེམས་བསྐྱེད་ཡིན་ན། གཙོ་བོ་སེམས་ཡིན་མི་དགོས་ཤིང་། ཀུན་རྫོབ་སེམས་བསྐྱེད་
ཡིན་ན། དེ་ཡིན་དགོས་པའི་ཁྱད་པར་ཚིག་ལ་དགའ་བ་ཁྱོད་ཀྱིས་སྨྲོས་ཤིག །དེས་ན་ཐོགས་
མེད་སྐུ་མཆེད་དང་དཔལ་ལྡན་ཟླ་བ་སོགས་ཀྱིས་དོན་དམ་སེམས་བསྐྱེད་བཤད་ཀྱང༌། འཕགས་
སེང་གི་གཞུང་གང་ལས་ཀྱང༌། དོན་དམ་སེམས་བསྐྱེད་ཅེས་པ་ལན་ཅིག་མ་བཤད་དོ། །འོ་
ན་སེམས་བསྐྱེད་ཉེར་གཉིས་ཀྱི་ཐ་མ་གསུམ་སངས་རྒྱས་ས་ལ་བཤད་པ་ཅི་ཞེ་ན། དེ་ནི་འོག་
ཏུ་བསྟན་པར་བྱའོ། །གཉིས་པ་ཡན་ལག་གི་དོན་ལ། མཚན་ཉིད། དམིགས་ཡུལ། དབྱེ་བ།
ས་མཚམས་སོ། དང་པོ་ལ་དངོས་དང༌། རྩོད་སྤང་གཉིས། དང་པོ་ལ་མཚམས་སྦྱར་ནི།
སེམས་བསྐྱེད་པ་རང་གི་ངོ་བོ་དམིགས་པ་དང་བཅས་པ་སྟོན་ནོ། རྩ་བ་ནི། སེམས་བསྐྱེད་པ་
ནི་ཙེས་པ་མཚོན་བྱ་དང་ལྷག་མས་མཚན་ཉིད་བསྟན་ནོ། །འགྲེལ་བ་ནི། རང་ཉིད་སངས་
རྒྱས་སུ་གྲུབ་ནས་གཞན་གྱི་དོན་གྱི་ཕྱིར་བསྐལ་པ་ཇི་ལྟ་བ་བཞིན་དུ་འབད་པར་བྱའོ་སྙམ་པའི་
དགོས་པ་རྒྱུར་ལྡན་ཞིང༌། གཞན་གྱི་དོན་དུ་ཡང་དག་པར་རྫོགས་པའི་བྱང་ཆུབ་འདོད་པ་གྲོགས་

སུ་ལྡན་པའི་ཡིད་ཤེས་ནི་ཐེག་ཆེན་གྱི་སེམས་བསྐྱེད་པའི་མཚན་ཉིད་དབྱེ་ན། སྨོན་པ་དང་འཇུག་
པའི་ངོ་བོ་ཉིད་རྣམ་པ་གཉིས་སོ། །གཉིས་པ་ལ། རྩོད་ཡུལ་ནི། རྩ་བའི་སྒྲས་ཟིན་ནོ། །དེ་
ཡང་སེམས་བྱུང་ཡིན་ན་གཙོ་བོ་སེམས་ཡིན་པར་འགལ་བས་འདོད་པ་སེམས་བསྐྱེད་ཀྱི་མཚན་
ཉིད་དུ་སྨོས་པ་མི་འཐད་སྙམ་པ་སྟེ། འདི་ལ་སེམས་སེམས་བྱུང་རྫས་ཐ་དད་དུ་འདོད་མི་དགོས་
སོ་༑ ༑རྩོད་ཚུལ་ནི། ཡང་དག་པར་རྫོགས་པའི་བྱང་ཆུབ་འདོད་པ་ཉིད་ནི་དེ་དོན་དུ་གཉེར
བ་དགེ་བའི་ཆོས་ལ་འདུན་པ་སེམས་ལས་བྱུང་བ་ཡིན་ལ། སེམས་བསྐྱེད་པ་ནི་སེམས་ཡུལ་
ཁྱད་པར་དུ་འཕགས་པ་སྣང་བ་ཅན་འབྱུང་བ་མིན་ནམ། ཇི་ལྟར་ན་གཞན་དོན་དུ་བྱང་ཆུབ་
འདོད་པ་དེ་སེམས་བསྐྱེད་པའི་མཚན་ཉིད་ཡིན་པར་འགྱུར་ཞེ་ན། དེའི་ལན་བསྟན་པ་ནི། སེམས་
བསྐྱེད་ཡིན་ན་སེམས་བྱུང་མིན་པ་བདེན་མོད་ཀྱི་འོན་ཀྱང་རྩ་ཚིག་འདིར་སེམས་བསྐྱེད་འ་འདོད་
པའི་མིང་གིས་ཏེ་བརྡར་བཏགས་པ་ལ་བརྟེན་པ་ཡིན་པས་ཉེས་པ་མེད་དོ། །འདོད་པའི་ཆོས་
གསུམ་གང་ཞེ་ན། འདོད་པ་ལ་གཉིས་ཏེ། འདི་ལྟར་སེམས་ཅན་སྡུག་བསྔལ་བ་ལ་མི་བཟོད་
པའི་སྙིང་རྗེ་ཆེན་པོ་ལས་སེམས་ཅན་མཐའ་དག་སྡུག་བསྔལ་ལས་བསྒྲལ་བར་བྱའོ་སྙམ་པའི་
གཞན་དོན་བྱེད་འདོད་པ་འབྱུང་ངོ༌། །དེ་ལྟར་འདོད་པ་ན་སངས་རྒྱས་ལས་གཞན་ལ་དེའི་ནུས་
པ་མེད་པར་མཐོང་ནས་རྫོགས་པའི་བྱང་ཆུབ་ཐོབ་པར་འདོད་པ་འབྱུང་ལ། དེ་དང་མཚུངས་
ལྡན་གྱི་ཡིད་ཤེས་ནི་སེམས་བསྐྱེད་ཡིན་པས་དེའི་ཕྱིར།གཞན་དོན་འདོད་པའི་འདོད་པ་སེམས་
བསྐྱེད་ཀྱི་རྒྱུ་དང་། བྱང་ཆུབ་འདོད་པའི་འདོད་པ་གྲོགས་སུ་འགྱུར་བ་ཡིན་ཞིང་། དེ་ལྟར་
འདོད་པ་ལ་གཉིས་ཡོད་པས། ལན་གྱི་སྐབས་སུ་ཡང་ཚུལ་གཉིས་འབྱུང་བ་ཡིན་ནོ། ཊཱིཀ་
བྱེད་གང་དག་འདོད་པ་གཅིག་བྱས་ནས། དེའི་མིང་གིས་སེམས་བསྐྱེད་ལ་བཏགས་ཚུལ་གཉིས་
བྱེད་པ་དག་ལ་འདོད་པ་དེ་སེམས་བསྐྱེད་ཀྱི་རྒྱུ་དང༌། གྲོགས་གཉིས་ཀ་ཡིན་པར་ཁས་ལེན་
དགོས་པའི་ཕྱིར། དེ་གཉིས་དུས་མཉམ་པའང་ཡིན། མི་མཉམ་པའང་ཡིན་ཅེས་དངོས་འགལ་
ཁས་ལེན་དགོས་པར་འགྱུར་རོ། །དེས་ན་འདོད་པ་ཅེས་པ་གཞན་དོན་འདོད་པ་ལ་བྱས་པའི་
བཏགས་ཚུལ་འཆད་པ་ནི། རྩ་ཚིག་འདིར་ཆོས་ཅན། གཞན་དོན་འདོད་པའི་མིང་གིས་སེམས་
34

བསྐྱེད་ལ་འདོགས་པའི་རྒྱུ་མཚན་ཡོད་དེ། དགེ་བའི་ཆོས་གཞན་དོན་ལ་འདུན་པའི་རྒྱུ་མཚན་
ཉིད་དེ་དོན་དུ་གཉེར་བ་ཡོད་ན་བྱང་ཆུབ་ཀྱི་སེམས་བསྐྱེད་པའི་རྒྱུས་འབྲས་བུ་བསྟན་པའི་སྒོ་ནས་
དེ་ལྟར་བཏགས་པའི་ཕྱིར། དེ་ལ་དགོས་པ་ཡོད་དེ། དེ་ལྟར་གཞན་དོན་དོན་དུ་གཉེར་བའི་
བྱང་ཆུབ་སེམས་དཔའ་དགེ་བའི་ཆོས་མཐའ་དག་འཕེལ་བར་འགྱུར་རོ་ཞེས་ཤེས་པར་བྱ་བའི་
ཕྱིར་དུ་བཏགས་པ་ཡིན་པའི་ཕྱིར། ལན་གྱི་རྣམ་པ་གཅིག་ཏུ་ནི་འདོད་པ་ཅེས་པ་བྱང་ཆུབ་འདོད་
པ་ལ་བྱས་ནས་ཆོས་ཅན་བྱང་ཆུབ་འདོད་པའི་མིང་གིས་སེམས་བསྐྱེད་ལ་བཏགས་པའི་རྒྱུ་མཚན་
ཡོད་དེ། སྐབས་འདིའི་སྨོན་ལམ་ནི་དོན་དུ་གཉེར་བ་སྟེ་ཡང་དག་པར་རྫོགས་པའི་བྱང་ཆུབ་
འདོད་པ་ཉིད་ཡིན་ལ། དེ་དང་ལྷན་ཅིག་སྤྱོད་པའི་རྒྱུ་མཚན་གྱིས་སེམས་བསྐྱེད་པ་ལ་དེའི་སྒྲར་
བསྟན་པ་ཡིན་པའི་ཕྱིར། དེ་ལ་དགོས་པ་ཡོད་དེ། དེ་ལྟར་ན་བྱང་ཆུབ་སེམས་དཔའ་རྣམས་
ལ་སྨོན་ལམ་དང་། མཚུངས་པར་ལྡན་པའི་སེམས་དེ་སྐྱེའོ་ཞེས་ཤེས་པར་བྱ་བའི་ཕྱིར། གཉིས་
པ་དམིགས་ཡུལ་ལ་གསུམ་ལས། དྲི་པས་མཚམས་སྦྱར་བ་ནི། ངོ་བོ་ལ་རྩོད་པའི་དྲི་བར་
མ་ཟད་ཀྱང་གང་འདོད་པའི་བདག་ཉིད་དངོས་ཀྱི་དམིགས་ཡུལ་ཡང་དག་པར་རྫོགས་པའི་བྱང་
ཆུབ་དེ་ནི་གང་ཡིན། གང་གི་དོན་དུ་སེམས་བསྐྱེད་པ་ཆེད་དུ་བྱ་བ་དམིགས་ཡུལ་གཞན་གྱི་དོན་
གང་ཡིན་ཞེ་ན། རྩ་བ་ནི། བྱང་ཆུབ་དང་གཞན་དོན་དེ་དང་དེ་ནི་ཡུམ་གསུམ་གྱི་མདོ་བཞིན་
དུ་བསྟན་བཅོས་ལས་བསྡུས་དང་རྒྱས་པའི་སྒོ་ནས་བརྗོད་དོ། ། འགྲེལ་བ་ནི་རེ་རེ་ཁོ་ནར་
མ་ཟད་རྒྱལ་བའི་ཡུམ་རྣམ་པ་གསུམ་ཅར་ལས་ཀྱང་གཞན་དོན་དང་བྱང་ཆུབ་བསྟན་ལ་ཇི་ལྟར་
བསྟན་ན། ཉི་ཁྲིའི་མདོའི་མགོ་འཇུག་གི་ཚིག་སྣ་བསྡུས་པ་ནི། ཤེར་ཕྱིན་པ་ལ་མི་དམིགས་
པར་སྒྲུབ་པར་བྱའོ་ཞེས་ཤེས་པར་བྱེད་པའི་དོན་ཅན་གྱིས་བྱང་ཆུབ་མདོར་བསྟན། སྦྱིན་པ་
ལ་སོགས་པ་ཐམས་ཅད་ལ་སྦྱིན་པར་བྱ་བ་དང༌། སྦྱིན་པ་པོ་དང༌། ལེན་པ་པོ་ལ་སོགས་པ་
མི་དམིགས་པར་སྒྲུབ་པར་བྱའོ་ཞེས་ཤེས་པར་བྱེད་པའི་དོན་ཅན་གྱིས་བྱང་ཆུབ་རྒྱས་པར་བཤད།
སེམས་ཅན་ཐམས་ཅད་སྐལ་པ་ཇི་ལྟ་བ་བཞིན་དུ་མྱ་ངན་ལས་འདས་པ་ལ་དགོས་པར་འདོད་
པས་ཤེར་ཕྱིན་པ་འདི་ཉིད་ལ་བསྐྲུབ་པར་བྱའོ་ཞེས་པས་གཞན་དོན་མདོར་བསྟན་ཅིང་། སེར་
35

སྣ་ཅན་ལ་སོགས་པ་རྣམས་སྦྱིན་པ་ལ་སོགས་པ་ལ་དགོད་པར་འདོད་པས་ཤེར་ཕྱིན་པ་འདི་ཉིད་
ལ་བསྒྲུབ་པར་བྱའོ་ཞེས་པས་གཞན་དོན་རྒྱས་པར་བཤད་པ་ལ་སོགས་པ་ནི་རྒྱས་བསྡུས་ཀྱི་ཚིག་
སྡུད་པའོ། །དེ་དག་གི་དོན་རབ་ཏུ་སྟོན་པ་ལྷུར་ལེན་པ་རྒྱན་གྱི་ངག་གིས་མདོ་དེ་འདྲའི་དོན་དང་
མི་འགལ་བར་མཚན་ཉིད་སྟོན་པའི་རྩ་ཚིག་གིས་བྱང་ཆུབ་དང་གཞན་དོན་གྱི་མིང་ཙམ་སྨོས་
པའི་སྒོནས་མདོར་བསྡུས་པ་དང་རབ་དབྱེ་སྟོན་པའི་རྩ་ཚིག་གིས་ཕར་ཕྱིན་བཅུར་ཕྱེ་ཤིང༌། གཞན་
དོན་བྱེད་ཚུལ་དཔེས་བསྟན་ནས་རྒྱས་པར་བཤད་པའི་སྒོ་ནས་ཡང་དག་པར་རྫོགས་པའི་བྱང་
ཆུབ་དང་། གཞན་གྱི་དོན་བསྟན་ཏེ། དེ་ལྟར་ན་སེམས་བསྐྱེད་པ་ནི་གཞན་གྱི་དོན་གྱི་ཕྱིར་ཡང་
དག་པར་རྫོགས་པའི་བྱང་ཆུབ་འདོད་པའི་བདག་ཉིད་ཡིན་པར་རྗེ་བཙུན་གྱིས་རང་བཟོར་བསྟན་
པ་མིན་གྱི་མདོ་བཞིན་དུ་བཤད་པ་ཡིན་པར་ཤེས་པར་བྱའོ། །འོ་ན་རྒྱས་བསྡུས་ཀྱི་མདོ་མི་འགོད
པ་ཅི་ཞེ་ན། གཙུག་ལག་གི་གཞུང་སྐབས་ཀྱི་དོན་སེམས་བསྐྱེད། སྟོན་པ་ལྷུར་ལེན་པ་ནི་ཡུམ་
གསུམ་ཐམས་ཅད་ལས་ཀྱང་གསུང་མོད་ཀྱི་ཚིག་མངས་སུ་དོགས་ནས་རྒྱས་བསྡུས་ཁུངས་ཉིད་
དུ་མ་བྲིས་སོ། །གསུམ་པ་དབྱེ་བ་ལ་ས་མཚམས་ནི། དེ་ལྟར་ཞེས་སོགས་རྩ་་བ་ནི་དེ་ཡང་ཞེས་
སོགས་སོ། །འགྲེལ་བ་ལ་རྒྱས་པར་བཤད་པ་དང༌། དོན་བསྡུ་བའོ། །དང་པོ་ནི། འདུན་པ་
དང་ལྡན་པའི་སེམས་བསྐྱེད་ཆོས་ཅན། ས་ལྟ་བུ་ཡིན་ཏེ། ཆོས་དཀར་པོ་ཐམས་ཅད་ཀྱི་གཞིའི་
དངོས་པོ་ཡིན་པའི་ཕྱིར། ཞེས་སོགས་སུ་གོ་རིམ་བཞིན་བཤད་པར་བྱ་སྟེ་གོ་སླའོ། །དེ་ཡང་
བྱང་ཆུབ་འདོད་ཙམ་དང༌། བྱང་ཆུབ་ཐོབ་ནས་འགྲོ་བ་ལ་ཕན་བདེ་བྱེད་འདོད་དང༌། བྱང་
ཆུབ་ཀྱི་ཕྱིར་དུ་རྒྱུ་ལ་སློབ་འདོད་རྣམས་གྲོགས་སུ་ལྡན་པའི་ཆ་ནས་འདུན་ལྡན་སོགས་གསུམ་
དུ་ཕྱེ་ལ། བྱང་ཆུབ་ཀྱི་རྒྱུར་སྦྱིན་པ་ལ་སློབ་འདོད་སོགས་བཅུར་ཕྱེ་བའི་བྱེ་བྲག་གིས་དེ་དག་
དང་མཚུངས་པར་ལྡན་པའི་སེམས་བསྐྱེད་ལ་ཡང༌། སྦྱིན་པ་དམིགས་ཡུལ་དུ་ལྡན་པའི་སེམས་
བསྐྱེད་སོགས་བཅུར་འགྱུར་ཞིང་། གཞན་དོན་བྱེད་པའི་རྒྱུ་བསོད་ནམས་དང་ཡེ་ཤེས། རྐྱེན་
ཡེ་ཤེས། བསྟན་བྱ་བྱང་ཕྱོགས་གཞན་དོན་བྱེད་པའི་གྲོགས་སྙིང་རྗེ་ལྷག་མཐོང་གཞན་དོན་བྱེད་
ཚུལ་ཆོས་སྟོན་པ་ཡིན་པས་ཆོས་སྟོན་པའི་བདག་རྐྱེན་གཟུངས་སྤོབས། ངོ་བོ་ཆོས་ཀྱི་ངགའ་
36

སྟོན། གཞན་དོན་མཆོག་ལ་གཉིས་ལས། སློབ་ལམ་གྱི་གཞན་དོན་མཆོག་བདག་གཞན་མཉམ་
ཉིད་དུ་དངོས་སུ་རྟོགས་ནས་རིས་སུ་མ་ཆད་པར་བྱེད་པའི་བགྲོད་པ་གཅིག་པའི་ལམ། མི་སློབ་
པའི་གཞན་དོན་ཁྱད་པར་བ་ཆོས་སྐུའི་བདག་རྐྱེན་ལས་མཛད་པ་བཅུ་གཉིས་སྟོན་པ་སྟེ། གཞན་
དོན་གྱི་ཆེད་དུ་དེ་རྣམས་ལ་དམིགས་པའི་དོན་གཉེར་རྣམས་དང་མཚུངས་པར་ལྡན་པའི་སེམས་
བསྐྱེད་རྣམས་ཀྱང་དེ་དག་དམིགས་ཡུལ་དུ་ལྡན་པའི་སེམས་བསྐྱེད་ཅེས་བྱ་ལ། དེའི་ཕྱིར་མངོན
ཤེས་དང་ལྡན་པའི་སེམས་བསྐྱེད་ཅེས་སོགས་སུ་གསུངས་པ་ཡིན་པར་ཤེས་པར་བྱ་སྟེ། གཞན་
སུ་ལ་ཡང་ཡིད་བརྟན་ཡོད་པ་མ་མཐོང་ངོ༌། །དེས་ན་སེམས་བསྐྱེད་ཀྱིས་འཕགས་པའི་ཆོས་
ཀྱིས་བྱང་སེམས་ཀྱི་ཆ་རྐྱེན་མ་ཚང་བ་མེད་པར་ལན་མང་དུ་བཤད་པ་ཐམས་ཅད་ཀྱང་ལེགས་
པར་འགྱུར་རོ། །ཁ་ཅིག་འདི་དག་མི་ཟད་པ་བརྒྱད་ཅུ་དང༌། སྦྱོར་བ་མི་འཐད་ཅེས་སྨྲ་བ་ནི་
དབྱིག་གཉེན་གྱིས། དཔེ་ཉི་ཤུ་རྩ་གཉིས་དང་ལྡན་པའི་སེམས་བསྐྱེད་པ་འདི་ནི་འཕགས་པ་བློ་
གྲོས་མི་ཟད་པའི་མདོ་ལས་མི་ཟདཔ་ཉིད་འབྱང་བ་དང་སྦྱར་བར་ཁོང་དུ་ཆུད་པར་བྱའོ། ཞེས་
གསུངས་པ་མ་མཐོང་བར་ཟད་དོ། །གཉིས་པ་ནི། དེ་ལྟར་ན་ཞེས་སོགས་སོ། །བཞི་པ་ས་
མཚམས་ནི། དེ་ལ་སེམས་བསྐྱེད་པ་དང་པོ་གསུམ་ནི་ཆུང་ངུ་དང་འབྲིང་དང་ཆེན་པོ་ཉིད་ཀྱིས་
རིམ་བཞིན་ལས་དང་པོ་པའི་ས་ཚོགས་ལམ་གསུམ་གྱིས་གཙོ་བོར་བསྡུས་སོ། །དེའི་འོག་ཏུ་
གཅིག་ནི་ས་དང་པོ་ལ་འཇུག་པའི་སྦྱོར་བའི་ལམ་གྱིས་གཙོ་ཆེར་བསྡུས་སོ། །དེའི་འོག་ཏུ་བཅུ་
ནི་རབ་ཏུ་དགའ་བ་ལ་སོགས་པ་ས་བཅུས་བསྡུས་ཏེ་དང་པོ་མཐོང་ལམ་དང་ལྷག་མ་རྣམས་སྒོམ་
པའི་ལམ་གྱི་སྤྱོད་ཡུལ་ཅན་ཡིན་ནོ། །དེའི་འོག་ཏུ་ལྔ་ནི་ཁྱད་པར་གྱི་ལམ་གྱིས་བསྡུས་སོ། །ཁྱད་
པར་ལམ་ཨ་བྷྱས། ས་བཅུ་པ་ལ་བཤད་ཀྱང༌། འདིར་ནི་དག་ས་ཙམ་ལ་བྱའོ། །དེའི་འོག་ཏུ་
སེམས་བསྐྱེད་པ་ཐ་མ་གསུམ་ནི་སྦྱོར་བ་དང་དངོས་གཞི་དང་མཇུག་གི་དབྱེ་བས་སངས་རྒྱས་
ཀྱི་སས་བསྡུས་སོ། །འདིར་སངས་རྒྱས་པ་ནི། རྫོགས་པའི་སངས་རྒྱས་ཀྱི་དབང་དུ་བྱས་པ་
མིན་ཏེ། བྱང་སེམས་ཀྱི་དབང་དུ་བྱས་པའི་ཕྱིར་རོ། །འདི་ཅིས་ཤེས་ཞེ་ན། ཉེར་གཉིས་
པའི་སྐབས་ཀྱི་མདོར། ཤཱ་རིའི་བུ་གཞན་ཡང་བྱང་ཆུབ་སེམས་དཔའི་སྤྱོད་པ་བསྟན་པར་འདོད་
37

པ་དང་། ཞེས་པ་ནས། གླང་པོ་ཆེའི་ལྟ་སྟངས་ཀྱིས་བལྟ་བར་འདོད་པས་ཡུམ་ལ་བསླབ་པར་
བྱའོ། ཞེས་གསུངས་པའི་ཕྱིར་དང༌། མདོ་སྡེ་རྒྱན་ལས། རྒྱལ་སྲས་རྣམས་ཀྱི་སེམས་བསྐྱེད་
པ༑ ༑སྤྲིན་དང་འདྲ་བར་བསྟན་པ་ཡིན། ཅེས་དང༌། མདོ་སྡེ་རྒྱན་གྱི་འགྲེལ་པར། སློབ་
དཔོན་དབྱིག་གཉེན་གྱིས། བགྲོད་པ་གཅིག་པ་ཉིད་ནི་ས་དེར་གཏོགས་པའི་བྱང་ཆུབ་སེམས་
དཔའ་རྣམས་ཀྱི་བྱ་བ་བྱེད་པ་ཐ་མི་དད་པའི་ཕྱིར་རོ། ཞེས་དང༌། ཉི་ཁྲི་སྣང་བར་ཡང་བགྲོད་
པ་ཉིད་ནི་ས་དེར་གཏོགས་པའི་བྱང་ཆུབ་སེམས་དཔའ་རྣམས་གཞན་གྱི་དོན་གྱི་བྱ་བ་ཐ་མི་དད་
པའི་ཕྱིར་རོ། ཞེས་གསུངས་པས་སོ། དེས་ན་སངས་རྒྱས་ཀྱི་ས་ཞེས་གསུངས་པ་ཡང་ས་བཅུ་
པ་ལ་སངས་རྒྱས་ཀྱི་སར་བྱས་པ་ཡིན་ཏེ། དེ་བས་ན་འགྲེལ་ཆེན་དུ་འདི་ནི་ངེས་པར་སོ་སོ་སྐྱེ་
བོའི་བྱང་ཆུབ་སེམས་དཔའ་ནས་དེ་བཞིན་གཤེགས་པའི་བར་དུ་དབྱེ་བའི་རྒྱུ་དང་འབྲས་བུའི་བདག་
ཉིད་ཅན་གྱི་དབྱེ་བའི་དབང་དུ་བྱས་པར་རིག་པར་བྱའོ། ཅེས་པ་ནས། གཞན་དུ་ན་རྒྱུ་རབ་
ཏུ་དབྱེ་བ་ཙམ་གྱིས་ནི་དེའི་དབྱེ་བ་རྣམ་པ་ཐམས་ཅད་བྱས་པར་མི་འགྱུར་བས་ན་དབྱེ་བ་ཡོངས་
སུ་རྫོགས་པར་མི་འགྱུར་རོ་ཞེས་བྱ་བ་ནི་ཁ་ཅིག་གིའོ། ཞེས་པས་གཞན་ལུགས་བརྗོད་པ་ཡིན་
ལ༑ གཞན་དག་ནི་རྒྱལ་པོ་ཆེན་པོ་དེ་དང་འདྲ་བ་ལ་སོགས་པ་སེམས་བསྐྱེད་པ་བརྒྱད་པོ་ཉིད་
བྱང་ཆུབ་སེམས་དཔའི་ས་ལས་ཁྱད་པར་གྱི་ལམ་གྱིས་བསྡུས་པ་ཉིད་ཡིན་ནོ་ཞེས་ཟེར་རོ་ཞེས་
པ་རང་ལུགས་ཡིན་པར་ཤིན་ཏུ་གསལ་ལོ། །སྒྲིབ་པ་སྤངས་པའི་སེམས་བསྐྱེད་དུ་བཤད་བ་ནི་
ཕལ་ཆེར་སྤངས་པ་ལ་དགོངས་པ་སྟེ། གཞན་དུ་ན་རྒྱན་ལ་འགལ་བ་འདུ་བར་འགྱུར་རོ། །ས་
མཚམས་འདི་དག་ཀྱང་ལམ་དེ་དང་དེའི་གནས་སྐབས་ན། དོན་གཉེར་དེ་དང་དེ་དག་དང་ལྡན་
པའི་སེམས་བསྐྱེད་གཙོ་ཆེ། ཞེས་པ་ཡིན་གྱི། སེམས་བསྐྱེད་དེ་དག་དེ་ལས་གཞན་ན་མེད་པར་
སྟོན་པ་མིན་ནོ། །
གཉིས་པ་ལ་གཉིས་ལས། སྤྱིའི་དོན་ནི་གདམས་ངག་ཅེས་བྱ་བ་འདི་ཡང་ཅི་ཞིག་ཅེ་ན།
ཕན་བདེའི་ཐབས་འདོམས་པའི་ངག་སྟེ། དེ་ལ་མངོན་མཐོ་དང་། ངེས་ལེགས་ཀྱི་ཐབས་འདོམས་
པ་གཉིས་ཡོད་ཅིང་། ཕྱི་མ་ལ་ཐེག་དམན་དང་། ཐེག་ཆེན་གྱི་གདམས་ངག་གཉིས་ལས། ཕྱི་
38

མའི་མཚན་ཉིད། ཐེག་ཆེན་གྱི་ལམ་དང་འབྲས་བུ་གང་རུང་རྒྱུད་ལ་བསྐྱེད་པའི་ཐབས་འདོམས་
པའི་ངག །དེ་ལ་ཐེག་ཆེན་གྱི་ཡོན་ཏན་མ་ཐོབ་པ་ཐོབ་ཕྱིར་འདོམས་པའི་རྗེས་བསྟན་དང༌། དེ་
ཐོབ་ཟིན་མི་ཉམས་ཤིང་འཕེལ་བའི་འདོམས་པའི་གདམས་པ་གཉིས་སུ་ཡོད་དོ། །ཐེག་ཆེན་
གདམས་ངག་ཉན་པ་ནི་ཚོགས་ལམ་གྱི་གོང་ནས་ཀྱང་ཡོད་དེ། ཚོགས་ལམ་རྒྱུད་ལ་བསྐྱེད་པའི་
ཐབས་ཉན་དགོས་པའི་ཕྱིར་རོ། །དེས་ན་ཉན་པ་པོ་ཆོས་རྒྱུན་གྱི་ཏིང་ངེ་འཛིན་ཐོབ་པས་མ་ཁྱབ་
ལ༑ ཆོས་རྒྱུན་གྱི་ཏིང་ངེ་འཛིན་ནི་བདག་རྐྱེན་བསམ་གཏན་ལ་བརྟེན་ནས་ཇི་ལྟར་ཐོས་པའི་
ཚིག་དང་དོན་གོ་རིམ་དེ་ཉིད་ཀྱིས་མ་བརྗེད་པར་འཛིན་ནུས་པའི་དྲན་པ་དང་ཤེས་རབ་མཚུངས་
ལྡན་དང་བཅས་པའོ། །འདི་ཡང་མ་མཐའ་ཚོགས་ལམ་ཆེན་པོ་ནས་ཐོབ་སྲིད་དོ། །གདམས་
ངག་ཁྱད་པར་ཅན་དང་ཁྱད་པར་ཅན་མིན་པ་ནི་སྟོན་པ་པོ་འཕགས་པ་དང་སོ་སྐྱེ། བརྗོད་བྱ་
དོན་དམ་དང་ཀུན་རྫོབ་སོགས་ཀྱིས་ཕྱེ་བ་ཅི་རིགས་སུ་ཡོད་དོ། །ཆོས་ཤེས་ན་རེ། ཉམས་ལེན་
སྒྲུབ་པ་ཡང་གདམས་ངག་གོ །ཞེས་ཟེར་རོ། །དེ་ལ་རྒྱུ་མཚན་ཅི་ཞིག་ཡོད། ལས་ལ་ཡོད་
པའི་གདམས་ངག་ཡིན་པའི་ཕྱིར་རོ། །ཞེ་ན། གདམས་ཡུལ་ཐམས་ཅད་དེ་ཡིན་པའི་ཕྱིར།
བདེན་པ་བཞི་ལ་སོགས་པ་ཆོས་ཐམས་ཅད་གདམས་ངག་ཏུ་ཐལ་ལོ། །གཞན་ཡང་མཚོན་བྱ་
མིན་ན་མཚན་ཉིད་ཡིན་དགོས་པ་སོགས་སུ་འགྱུར་ཞིང་། དེ་དག་ལ་གདམས་ངག་གི་མཚན་
ཉིད་གང་ཡང་མ་ཚང་ངོ༌། །དེ་ལ་འདིར་སེམས་བསྐྱེད་ཀྱི་རྗེས་སུ་གདམས་ངག་སྟོན་པ་ནི། བྱང་
ཆུབ་རྒྱུ་དང་བཅས་པ་དང༌། གཞན་དོན་རྒྱ་ཆེན་པོ་ལ་དོན་གཉེར་སྐྱེས་ནས་བྱང་ཆུབ་ཐོབ་པར་
བྱེད་པ་དང༌། དེའི་རྒྱུ་ལ་སློབ་པར་དམ་བཅས་ཤིང་སེམས་བསྐྱེད་ནས་བྱང་ཆུབ་དང་གཞན་
དོན་གྱི་རྒྱུ་ལ་བསླབ་དགོས་ལ། དེ་ཡང་རང་དགར་རང་སྟོབས་ཀྱིས་སློབ་ཚུལ་ཤེས་མི་ནུས་
ཤིང་། གཞན་དགེ་བའི་བཤེས་གཉེན་ལ་མཉན་ནས་ཤེས་པར་བྱ་དགོས་ལ། དེ་ཡང་ཕྱོགས་
རེ་ཙམ་མཉན་ནས་ཤེས་མི་ནུས་ཀྱི། ལམ་གྱི་ཆ་རྐྱེན་མ་ལུས་པ་མཉན་ནས་ཤེས་པར་བྱེད་དགོས་
པས་དེའི་ཕྱིར། ཡུལ་བཅུ་ལ་གདམས་ངག་འདོམས་ཚུལ་གསུངས་པ་ཡིན་ནོ། །སེམས་བསྐྱེད་
པ་ལམ་ལ་སློབ་ཚུལ་ཤེས་པར་འདོད་པ་དག་གིས་ནི་ཡུལ་འདི་ཙམ་ཞིག་ལ་ཚུལ་འདི་ལྟར་འདོམས་
39

པའི་གདམས་ངག་མཉན་པར་བྱ་དགོས་སོ་ཞེས་བྱ་བའི་དོན་ཏོ། གདམས་ངག་སྟོན་པ་པོ་སངས་
རྒྱས་ཡིན་པས་ནི་མ་ཁྱབ་སྟེ། ཉན་ཐོས་ཀྱིས་ཀྱང་ཐེག་ཆེན་གྱི་ཆོས་སྟོན་པ་ཡོད་ན་བྱང་ཆུབ་
སེམས་དཔའ་ལྟ་སྨོས་ཀྱང་ཅི་དགོས་པས་སོ། །གཉིས་པ་ཡན་ལག་གི་དོན་ལ། སྤྱིའི་མཚམས་
སྦྱར། སོ་སོའི་དོན་བཤད། གྲངས་ངེས་ཀྱི་མཇུག་བསྡུ། རྟོགས་དཀའ་བྱེ་བྲག་ཏུ་བཤད་པའོ། །དང་
པོ་ནི་སེམས་བསྐྱེད་ཀྱི་ངོ་བོའི་ཞར་ལ་དབྱེ་བ་བརྗོད་ནས་དེའི་འོག་ཏུ་གདམས་ངག་འཆད་དོ། །དེའི་
རྒྱུ་མཚན་དེ་ལྟར་བྱང་ཆུབ་ཀྱི་སེམས་དང་པོ་ལ་སོགས་པ་བསྐྱེད་པའི་བྱང་ཆུབ་སེམས་དཔའ་
དག་དུས་ཇི་ལྟ་བ་བཞིན་དུ་གདམས་ངག་དོན་དུ་གཉེར་བར་བྱེད་པ་དེའི་ཚེ་བྱང་ཆུབ་ཏུ་སེམས་
བསྐྱེད་པ་ཐོབ་ཟིན་པ་ཡོངས་སུ་བསྲུང་བའི་དོན་གྱིས་མངོན་པར་འཕེལ་བར་བྱ་བའི་ཕྱིར་དང་།
སེམས་ཉེར་གཉིས་པོ་དེས་ཡུལ་དུ་འཕངས་པའི་ཆོས་བྱང་ཆུབ་དང་གཞན་དོན་རྒྱ་ཆེན་པོ་དག་
འགྲུབ་པར་བྱ་བའི་ཕྱིར་དུ་ཆོས་འདོམས་དགོས་པའི་ཕྱིར་རོ། །
གཉིས་པ་ལ་རྩ་འགྲེལ་གཉིས་ལས། རྩ་བ་ནི། བསྒྲུབ་དང་ཞེས་སོགས་ཏེ། ཡུལ་བཅུའི་
བྱེ་བྲག་གིས་གདམས་ངག་ཀྱང་བཅུའོ། ཞེས་པའོ། །འགྲེལ་བ་ལ་བཅུ་ལས། ལམ་གྱི་ངོ་བོ་
སྒྲུབ་པ་ཉམས་སུ་ལེན་ཚུལ་ལ་གདམས་པ་ནི་སྒྲུབ་པ་ལ་གདོམས་པ་དང་། ཞེས་པ་བཤད་
གཞིའོ། །ཚུལ་ཇི་ལྟར་ན་བྱང་ཆུབ་ཀྱི་སེམས་ཀྱི་རབ་ཏུ་དབྱེ་བ་ཇི་སྐད་བཤད་པ་སྒྲུབ་པ་ལ་ཐབས་
ཤེས་ཁྱད་པར་ཅན་གྱིས་འཇུག་པར་བྱའོ་ཞེས་སློབ་པའི་ཚུལ་གྱིས་སོ། །དེ་ཡང་ཐ་སྙད་ངུ་ཀུན་
རྫོབ་ཀྱི་བདེན་པ་ལ་མི་འདའ་བར་དོན་དམ་པར་མི་དམིགས་པའི་ཚུལ་གྱིས་འཇུག་ཅེས་པས་་ཤེས་
རབ་ཁྱད་པར་ཅན་དང་། ཆེད་དུ་བྱ་བ་ཉན་ཐོས་ལ་སོགས་པ་དང་ཐུན་མོང་མིན་པ་འཇུག་ཅེས་
པས་ཐབས་ཁྱད་པར་ཅན་བསྟན་ནོ། །ངག་དོན་ནི། བྱང་སེམས་ཡོད་བཞིན་དུ་བྱང་སེམས་
ཡང་དག་པར་རྗེས་སུ་མི་མཐོང་ཞེས་སོགས་ཀྱི་མདོ་ཚིག་ཆོས་ཅན། སྒྲུབ་པ་རང་གི་ངོ་བོ་ལ་
འདོམས་པའི་གདམས་ངག་ཡིན་ཏེ། ཐབས་ཤེས་ཁྱད་པར་ཅན་གྱི་སྒོ་ནས་ཐེག་ཆེན་གྱི་ལམ་
ཉམས་སུ་ལེན་ཚུལ་བྱང་སེམས་ལ་འདོམས་པའི་གདམས་ངག་ཡིན་པའི་ཕྱིར། འདིར་བདེན་
པ་གཉིས་ཀྱི་རྣམ་པར་བཞག་པ་ཇི་ལྟ་བུ་ཞེ་ན། དབྱེ་གཞི་ཆོས་ཙམ་མོ། །དབྱེ་ན་ཀུན་རྫོབ་
40

དང༌། དོན་དམ་པའི་བདེན་པ་གཉིས་སོ། །འབྱེད་པའི་རྒྱུ་མཚན་གནས་ཚུལ་དང༌། སྣང་
ཚུལ་གཉིས་ཀྱིས་ཕྱེ་བའོ། །སོ་སོའི་ངོ་བོ་ལ་གཉིས་ལས། ཀུན་རྫོབ་བདེན་པ་ཅེས་པའི་སྒྲ་བཤད་
ནི༑ བདེན་གཉིས་ལས། གང་ཞིག་གིས་སམ་གང་དག་ལ། ཡང་དག་སྒྲིབ་བྱེད་དེ་ཀུན་རྫོབ།
ཅེས་པ་ལྟར་གནས་ལུགས་ལ་སྒྲིབ་པའི་བློ་ཀུན་རྫོབ་པ་ལ། རང་བཞིན་སྒྲིབ་པའི་ཕྱིར་ཀུན་རྫོབ་
ཅེས་གསུངས་ནས། དེའི་ངོ་ན་བདེན་པའི་ཕྱིར་ཀུན་རྫོབ་བདེན་པ་ཅེས་བྱའོ། །མཚན་ཉིད་
ནི་ཐ་སྙད་དཔྱོད་བྱེད་ཀྱི་ཚད་མས་དངོས་སུ་རྙེད་པའི་དོན། ཁ་ཅིག་རྟེན་འབྲེལ་སྣ་ཚོགས་སུ་
སྣང་བ་ཞེས་ཟེར་བ་ནི། དོན་ལྡོག་དང་གཞི་ལྡོག་མ་ཕྱེད་པའོ། དབྱེ་ན་ཡང་དག་ཀུན་རྫོབ་དང་།
ལོག་པའི་ཀུན་རྫོབ་གཉིས་ཏེ། དེ་ཡང་མཚན་ཉིད་རིམ་བཞིན་སྣང་བ་ལྟར་ཐ་སྙད་ཙམ་དུ་མི་
བསླུ་བ་དང༌། སྣང་བ་ལྟར་ཐ་སྙད་དུ་བསླུ་བའི་ཆོས། དཔེར་ན་གསེར་བུམ་བུམ་པར་སྣང་
བ་དང༌། སྨིག་རྒྱུ་ཆུར་སྣང་བའི་སྣང་བ་ལྟ་བུའོ། །ཆོས་དེ་ལྟར་སྣང་བ་ལྟར་ཐ་སྙད་དུ་ཡང་
མ་གྲུབ་པས་ཆོས་དེ་ཐ་སྙད་དུ་ཡང་མ་གྲུབ་མི་དགོས་ཏེ། བུམ་པའི་སྒྲ་དོན་བཞིན་ནོ། །དོན་
དམ་བདེན་པ་ལ་སྒྲ་བཤད་ནི། བདེན་གཉིས་ལས། བསླུ་བ་མེད་པའི་རིག་པ་ནི། དོན་དམ
བདེན་པ་ཡིན་ཏེ། ཞེས་གསུངས་པ་ལྟར། དེ་ཁོ་ན་ཉིད་དཔྱོད་པའི་རིག་ཤེས་ནི། མི་བསླུ་
བའི་ཕྱིར་དོན་དམ་ཞེས་བྱས་ནས། དེའི་ངོ་ན་མི་བསླུ་བའི་ཕྱིར་བདེན་པ་ཅེས་བྱ་སྟེ། མདོར་
ན་རིག་ཤེས་ཀྱི་ངོ་ན་མི་བསླུ་བའི་ཕྱིར་དོན་དམ་བདེན་པ་ཞེས་བྱའོ། །མཚན་ཉིད་ཁ་ཅིག་རང་
བཞིན་སྤྲོས་བྲལ་གང་ཞིག །ཡོངས་གཅོད་དུ་ཤེས་བརྗོད་གཞལ་བྱ་ལས་འདས་པ། ཅེས་ཟེར་
བ་ལ་ནི་མེད་དགག་ཐམས་ཅད་དོན་དམ་བདེན་པར་ཐལ་ལོ། །རང་ལུགས་ནི། དོན་དམ་དཔྱོད་
བྱེད་ཀྱི་ཚད་མས་དངོས་སུ་རྙེད་པའི་དོན། དབྱེ་ན་རྣམ་གྲངས་པ་དང༌། རྣམ་གྲངས་མིན་པའི་
དོན་གཉིས། དང་པོ་ནི། གཅིག་དང་དུ་བྲལ་གྱི་རྟགས་ལས་མྱུ་གུ་བདེན་མེད་དུ་རྟོགས་པའི་
རྗེས་དཔག་ཚད་མའི་དངོས་ཀྱི་གཞལ་བྱ་མྱུ་གུ་བདེན་མེད་ལྟ་བུ་སྟེ། དེ་ཡང་དགག་བྱ་བདེན་
གྲུབ་རྣམ་པར་བཅད་པའི་སྒོ་ནས་ངེས་དགོས་པས་དོན་དམ་པ་དང་མཐུན་པའི་ཕྱིར། དོན་དམ་
པར་རྙེད་པ་ཙམ་ཡིན་ལ། དོན་དམ་དངོས་ནི་མིན་པས་རྣམ་གྲངས་པའི་དོན་དམ་ཞེས་བྱའོ།།
41

ཅིའི་ཕྱིར་དངོས་མིན་ཞེ་ན། མྱུ་གུ་བདེན་མེད་མྱུ་གུ་ཡིན་པས་དངོས་པོ་ཡིན་པའི་ཕྱིར་ཀུན་རྫོབ་
ཡིན་ནོ། །དེས་ན་རྣམ་གྲངས་མིན་པའི་དོན་དམ་དངོས་ནི། མྱུ་གུའི་བདེན་མེད་ལྟ་བུ། དགག་
བྱ་སྤྲོས་པའི་མཐའ་མ་ལུས་པ་རྣམ་པར་བཅད་ཙམ་གྱི་མེད་དགག་དག་གོ །མྱུ་གུ་བདེན་མེད་
ནི་མ་ཡིན་དགག་ཡིན་ནོ། །བདེན་གཉིས་ངོ་བོ་གཅིག་ཐ་དད་གང་ཡིན་ཞེ་ན།དོན་དམ་པར་
ངོ་བོ་གཅིག་ཐ་དད་གང་ཡང་མིན་ལ། །ཐ་སྙད་དུ་ངོ་བོ་གཅིག་ཡིན་ཏེ། ཆོས་ཆོས་ཅན་ཡིན་
པས་བདག་གཅིག་ཏུ་འབྲེལ་བའི་ཕྱིར་རོ། །བདེན་གཉིས་མདོ་ཙམ་བཤད་ཟིན་ཏོ། །
གཉིས་པ་དམིགས་ཡུལ་བདེན་བཞི་ལ་གདམས་པ་ལ། གདམས་ཡུལ་བདེན་བཞི་བཤད་
པ་དང་། ཚིག་དོན་གཉིས། དང་པོ་ལ་བདེན་བཞི་སོ་སོའི་ངོ་བོ་གྲངས་ངེས་དང་གོ་རིམ་ངེས་
པའོ། །དང་པོ་ལ་བཞི་ལས། སྡུག་བདེན་ལ་མཚན་གཞི་ནི། ལས་ཉོན་གྱི་འབྲས་བུ་སྣོད་བཅུད
གཉིས་ཏེ། ཀུན་ལས་བཏུས་ལས། སྡུག་བསྔལ་བདེན་པ་གང་ཞེ་ན། དེ་ནི་སེམས་ཅན་སྐྱེ་བ་
དང་སྐྱེ་བའི་གནས་ཀྱིས་ཀྱང་རིག་པར་བྱའོ། ཞེས་པ་ལྟར་རོ། །མཚན་ཉིད་ནི་མི་རྟག་མཚན་
གཞིའི་སྒོ་ནས་ཤེས་པར་བྱ་བའི་ཟག་བཅས། བཞི་པོ་གང་ཞེ་ན། སྐད་ཅིག་རེ་རེ་ཞིང་འཇིག་
པའི་མི་རྟག་པ་དང་གནོད་པའི་བདག་ཉིད་ཡིན་པས་སྡུག་བསྔལ་བ་དང་། དོན་གཞན་གྱི་བདག་
གིས་སྟོང་བ་དང་། རང་གི་ངོ་བོ་གང་ཟག་གི་བདག་ཏུ་མེད་པ་རྣམས་སོ། །དེ་དག་ལས་གཉིས་
པ་རང་གི་མཚན་ཉིད་དང་། གཞན་གསུམ་སྤྱིའི་མཚན་ཉིད་དེ། བདེན་པ་གཞན་དང་ཐུན་མོང་
དང་ཐུན་མོང་མིན་པའི་བྱེ་བྲག་གོ།ཅིའི་ཕྱིར་བཞི་པོ་འདི་སྡུག་བསྔལ་གྱི་མཚན་ཉིད་དུ་བསྟན་
ཞེ་ན། སྡུག་བསྔལ་ལ་ལོག་པར་ཞུགས་པའི་ཕྱིན་ཅི་ལོག་བཞིའི་གཉེན་པོར་ཏེ། རྟག་པར་འཛིན་
པའི་གཉེན་པོར་མི་རྟག་པ་དང་། གཙང་བ་དང༌། བདེ་བར་འཛིན་པའི་གཉེན་པོར་སྡུག་བསྔལ་
བ་དང༌། བདག་ཏུ་འཛིན་པའི་གཉེན་པོར་རྣམ་པ་ལྷག་མ་གཉིས་རྣམས་བསྟན་ཏོ། །ཙིའི་ཕྱིར་
སྡུག་བསྔལ་ཤེས་བྱར་བསྟན་ཞེ་ན། སྡུག་བསྔལ་བདེན་པ་ཤེས་པ་ནི་བདེན་པ་གཞན་གསུམ་
ལ་ཡང་བླང་དོར་ལ་འཇུག་པའི་ཐོག་མའི་སྒོ་ཡིན་པའི་ཕྱིར་རོ། །གཉིས་པ་ཀུན་འབྱུང་ལ། མཚན་
གཞི་ནི། ཉོན་མོངས་པ་དང་དེས་བསགས་པའི་ལས་གཉིས་སོ། །མཚན་ཉིད་ནི། རྒྱུ་ཀུན་
42

འབྱུང་རབ་སྐྱེ་རྐྱེན་གྱི་རྣམ་པར་སྤྱད་ནས་སྤང་བར་བྱ་བ། དེ་ཡང་སྲིད་པའི་སྡུག་བསྔལ་གྱི་
རྩ་བ་ཡིན་པས་རྒྱུ། སྡུག་བསྔལ་རྫས་རིགས་ཀུན་སྐྱེ་བས་ཀུན་འབྱུང། སྡུག་བསྔལ་དྲག་ཏུ་
བསྐྱེད་པས་རབ་སྐྱེ། བརྒྱུད་མར་སྐྱེས་པས་རྐྱེན་ནོ། །ཅིའི་ཕྱིར་ཀུན་འབྱུང་སྤང་བྱར་བསྟན་
ཞེ་ན། ཀུན་འབྱུང་མ་སྤངས་ན་སྡུག་བསྔལ་ཡང་སྤང་མི་ནུས་པའི་ཕྱིར་རོ། །གསུམ་པ་འགོག་
བདེན་ལ། མཚན་གཞི་ནི། དགག་གཞི་སེམས་ཀྱི་ཆོས་ཉིད་ལ། འགོག་བྱེད་ལམ་བདེན་གྱི་
དགག་བྱ། ལམ་རང་གི་སྤང་བྱའི་ས་བོན་བཀག་པའི་བྲལ་བ་དག་གོ །འདི་དང་ཆོས་ཉིད་གཉིས་
ཁྱད་པར་མེད་པ་ནི་མིན་ཏེ། འདི་གཉིས་དགག་བྱ་གང་བཀག་པའི་སྒོ་ནས་འཇོག་པའི་དགག་
གཞི། དགག་བྱ། འགོག་བྱེད། འགོག་ཚུལ་རྣམས་ཁྱད་པར་ཤིན་ཏུ་ཆེ་བའི་ཕྱིར་རོ། །མཚན་
ཉིད་ནི། འགོག་པ། ཞི་བ། གྱ་ནོམ་པ། ངེས་འབྱུང་གི་རྣམ་པར་དཔྱད་ནས་མངོན་དུ་བྱ་
བའི་བྲལ་བ། དེ་ཡང་ཉོན་མོངས་སྤངས་པས་འགོག་པ། སྡུག་བསྔལ་སྤངས་པས་ཞི་བ། འདི་
ལས་འདོད་བྱ་མཆོག་མེད་པས་གྱ་ནོམ། ཐོབ་པ་སླར་མི་ལྡོག་པའི་རྟག་པའི་གནས་ཡིན་པས་
ངེས་འབྱུང་ངོ་། །དེ་ཡང་ཕན་ཡོན་འདི་དག་གི་སྒོ་ནས་ཐོབ་བྱ་དོན་དམ་པར་མ་ཤེས་ན་ལམ་
ལ་ཡང་སློབ་པར་མི་འགྱུར་བས་སྔོན་དུ་བྱ་བར་བསྟན་ཏོ། །བཞི་པ་ལམ་བདེན་ལ། མཚན་
གཞི་ནི། ཟག་མེད་ཡེ་ཤེས་རྣམས་ཏེ། འཁོར་དང་བཅས་ནས་ལམ་ལྔའོ། །མི་སློབ་ལམ་
ལམ་བདེན་མིན་ན། འགོག་བདེན་ཡང་ནི་མིན་པས་ཆོས་དཀོན་མཆོག་མིན་པར་འགྱུར་ཞིང་།
ཚོགས་སྦྱོར་ལམ་བདེན་ཡིན་ན་སོ་སྐྱེ་ལ་འགོག་བདེན་ཡོད་པར་ཐལ་ལོ། །མཚན་ཉིད་ནི། ལམ།
རིགས་པ། བསྒྲུབ་པ། ངེས་འབྱིན་གྱི་རྣམ་པར་དཔྱད་ནས་བསྟན་པར་བྱ་བའི་ཟག་མེད་ཡེ་
ཤེས། དེ་ཡང་ཐར་པར་བགྲོད་བྱེད་ཡིན་པས་ལམ། རང་གི་སྤང་བྱ་ས་བོན་གྱི་གཉེན་པོ་བྱེད་
པས་རིགས་པ། སེམས་ཕྱིན་ཅི་མ་ལོག་པར་བསྒྲུབ་པས་སྒྲུབ་པ་འདིས་རྟག་པའི་གནས་སུ་གདོན་
མི་ཟ་བར་ཕྱིན་པར་བྱེད་པས་ངེས་འབྱིན་ནོ། །འགོག་པ་མངོན་དུ་བྱེད་པའང་འདི་སྒོམ་པ་ལ་
རག་ལས་པས་བསྒོམ་བྱར་བསྟན་ཏོ། །གཉིས་པ་གྲངས་དང་གོ་རིམ་ངེས་པ་ནི། ཅིའི་ཕྱིར་
བཞིར་ངེས་ཞེ་ན། ཐར་པ་དོན་གཉེར་བླང་དོར་ལ་འཇུག་པའི་གཞི། ཀུན་ནས་ཉོན་མོངས་
43

དང་རྣམ་བྱང་གཉིས་སུ་ངེས་ཤིང༌། དེ་རེ་རེ་ལ་ཡང་རྒྱུ་འབྲས་གཉིས་གཉིས་སུ་ངེས་པས་དེའི་
ཕྱིར། བདེན་པ་བཞིར་ངེས་སོ། །གོ་རིམ་ནི། ནད་ཀྱི་སྡུག་བསྔལ་ཤེས་པ་ན། དེ་སྤང་པའི་
ཕྱིར་དེའི་རྒྱུ་ལ་རྟོག་ཅིང་རྒྱུ་ཤེས་ནས་སྤོང་ནུས་པར་མཐོང་བ་ན། དེ་སྤངས་པ་ལ་ཐོབ་འདོད་
རྫོགས་པར་སྐྱེ་ལ། དེ་ནས་དེའི་རྒྱུ་སྤང་པའི་ཕྱིར་སྨན་བསྟེན་པར་བྱེད་པ་དང་མཐུན་པར་རྟོགས་
པ་སྐྱེ་བའི་རིམ་པའི་དབང་དུ་བྱས་པ་སྟེ། རྒྱུད་བླར། ནད་ནི་ཤེས་བྱ་ནད་ཀྱི་རྒྱུ་ནི་སྤང་བྱ་ལ། །བདེ་
གནས་ཐོབ་བྱ་སྨན་ནི་བསྟེན་པར་བྱ་བ་ལྟར། །སྡུག་བསྔལ་རྒྱུ་དང་དེ་འགོག་པ་དང་དེ་བཞིན་
ལམ། །ཤེས་བྱ་སྤང་བྱ་རིག་པར་བྱ་ཞིང་བསྟེན་པར་བྱ། ཞེས་གསུངས་པ་ལྟར་རོ། །གཉིས་
པ་ཚིག་དོན་ལ་བཞི་ལས། དང་པོ་སྡུག་བསྔལ་བདེན་པ་ལ་འདོམས་པ་ནི། འདོམས། གང་
ལ་ན། སྡུག་བསྔལ་བདེན་པ་ལའོ། །ཇི་ལྟར་ན་ཀུན་རྫོབ་ཏུ་གཟུགས་ལ་སོགས་པ་ལས་ཉོན་
གྱི་འབྲས་བུར་གྱུར་པ་རྣམས་སྡུག་བསྔལ་དུ་ཤེས་པར་བྱ་ཞིང་། དོན་དམ་པར་དེའི་ཆོས་ཉིད་
སྟོང་པ་ཉིད་དང་ཤོར་ཕྱིན་པ་དག་དེ་བཞིན་ཉིད་ཀྱི་ངོ་བོ་རང་བཞིན་གཅིག་གོ་ཤེས་པར་གྱིས་
ཤིག །ཅེས་སྟོན་པས་སོ། །ངག་དོན་ནི། གཟུགས་སྟོང་པ་ཉིད་ལ་བརྩོན་ན་བརྩོན་ཞེས་བྱའོ། །ཞེས་
པའི་མདོ་ཚིག་ཆོས་ཅན། སྡུག་བསྔལ་བདེན་པ་ལ་འདོམས་པའི་གདམས་ངག་ཡིན་ཏེ། བདེན་
གཉིས་ལས་མི་འདའ་བར་སྡུག་བསྔལ་ཤེས་པར་བྱེད་ཚུལ་ཚུལ་བཞིན་འདོམས་པའི་གདམས་
ངག་ཡིན་པའི་ཕྱིར། གཉིས་པ་ཀུན་འབྱུང་ལ་འདོམས་པ་ནི། འདོམས། གང་ལ་ན་ཀུན་འབྱུང་
བ་ལའོ། །ཇི་ལྟར་ན། ཐ་སྙད་དུ་སྡུག་བསྔལ་གྱི་རྒྱུར་གྱུར་བའི་གཟུགས་ལ་སོགས་པ་ནི་ཀུན་
འབྱུང་དུ་ཤེས་པར་བྱ་བ་ཡིན་ཀྱང་དོན་དམ་པར་ཀུན་འབྱུང་བ་དང༌། འགོག་པ་དང་། ཀུན་
ནས་ཉོན་མོངས་པ་དང༌། རྣམ་པར་བྱང་བའི་ཆོས་ཅན་མིན་ཏེ། སྟོང་པ་ཉིད་དང༌། གཟུགས་
ལ་སོགས་པ་རྒྱུར་གྱུར་པ་དག་རང་བཞིན་ཐ་མི་དད་པ་ཉིད་ཀྱིས་སོ་ཞེས་སྟོན་པས་སོ། །ངག་
དོན་ནི། གཟུགས་སྐྱེ་བའི་ཆོས་ཅན་ནམ། ཞེས་སོགས་ཀྱི་མདོ་ཆོས་ཅན། ཆོས་རྟགས་སྔ་
མས་འགྲེའོ། །གསུམ་པ་འགོག་པ་ལ་འདོམས་པ་ནི། འདོམས། གང་ལ་ན། འགོག་པ་ལའོ།།ཇི་
ལྟར་ན། ཐ་སྙད་དུ་གློ་བུར་དྲི་བྲལ་གྱི་སྟོང་པ་ཉིད་འགོག་བདེན་ཡིན་ཀྱང་དོན་དམ་པར་དེ་ལ་
44

ནི་གཟུགས་མེད་པ་ནས་མ་རིག་པ་སྐྱེ་བ་ཡང་མེད། མ་རིག་པ་འགག་པ་ཡང་མེད། རྟོགས་
པ་ཕུན་ཚོགས་སངས་རྒྱས་ཀྱང་མེད། སྤངས་པ་ཕུན་ཚོགས་བྱང་ཆུབ་ཀྱི་བར་དུ་ཡང་མེད། དོན་
དམ་པར་སྐྱེ་བ་དང༌། འགོག་པ་དང་། ཀུན་ནས་ཉོན་མོངས་པ་དང་། རྣམ་པར་བྱང་བ་དང་།
ཉོན་མོངས་པ་དང་། འཕེལ་བ་ལ་སོགས་པ་དང་བྲལ་བའི་ཕྱིར། ཞེས་སྟོན་པས་སོ། །ངག་
དོན་ནི། ཤཱ་རིའི་བུ་སྟོང་པ་ཉིད་མི་སྐྱེ་མི་འགག་ཅེས་སོགས་ཀྱི་མདོ་ཚིག་ཆོས་ཅན་སོགས་སོ། །བཞི་
པ་ལམ་ལ་འདོམས་པ་ནི། གང་ལ་ན། ལམ་ལའོ། ཇི་ལྟར་ན་ལམ་དང༌། རིགས་སྒྲུབ་དང༌།
ངེས་འབྱིན་ལ་འདོམས་པ་གསུམ་གྱི། དང་པོ་ནི། བསྒོམ་བྱ་སྦྱིན་པ་ལ་སོགས་པ་ཕ་རོལ་ཏུ་
ཕྱིན་པ་དང༌། བྱང་སེམས་བདག་ཉིད་ཕན་ཚུན་བསྒོམ་བྱ་སྒོམ་བྱེད་དུ་ལྡན་པར་བདེན་པ་དང༌།
མི་ལྡན་པར་བདེན་པ་མིན་པ་ཉིད་དུ་རྟོགས་ལ་སྒྲུབ་བོ་ཞེས་སྟོན་པའོ། །གཉིས་པ་ནི་ནང་ཡུལ་
ཅན་སྟོང་པ་ཉིད་ཀྱི་ཏིང་ངེ་འཛིན་ལ་སོགས་པ་ནི་ཕྱི་ཡུལ་སྟོང་པ་ཉིད་ལ་སོགས་པ་དང་ཕན་ཚུན་
ཡུལ་ཡུལ་ཅན་དུ་ལྡན་པར་བདེན་པ་དང་མི་ལྡན་པར་བདེན་པ་མེད་པ་ཉིད་དུ་རྟོགས་ལ་སྒྲུབ་བོ་
ཞེས་སྟོན་པའོ། གསུམ་པ་ནི། སྔོན་གྱི་མཐའ་ལམ་དང་ཕྱི་མའི་མཐའ་རྣམ་མཁྱེན་དག་ཕན་
ཚུན་ངེས་པར་འབྱུང་བྱེད་དང་འབྱུང་བར་ལྡན་པར་བདེན་པ་དང་མི་ལྡན་པར་བདེན་པ་མིན་
པ་ཉིད་དུ་རྟོགས་ལ་སྒྲུབ་བོ་ཞེས་སྟོན་པའོ། །གཞན་དག་དོན་དམ་པར་ཕན་ཚུན་ལྡན་པ་ཡང་
མིན། མི་ལྡན་པ་ཡང་མིན་ཞེས་སྨྲ་བ་ནི་དངོས་འགལ་ལོ། །ངག་དོན་ནི། བདག་ཉིད་སྦྱིན་
པའི་ཕ་རོལ་ཏུ་ཕྱིན་པ་ལ་བརྩོན་ཞེས་བྱ་བའམ། ཞེས་སོགས་ཀྱི་མདོ་ཚིག་ཆོས་ཅན། ལམ་
ལ་འདོམས་པའི་གདམས་ངག་ཡིན་ཏེ། བདེན་གཉིས་ལས་མི་འདའ་བར་ལམ་བདེན་ཤེས་པར་
བྱེད་ཚུལ་ཚུལ་བཞིན་འདོམས་པའི་ངག་ཡིན་པའི་ཕྱིར།
གསུམ་པ་རྟེན་དཀོན་མཆོག་གསུམ་ལ་འདོམས་པ་ལ་གཉིས་ལས། སྤྱི་དོན་ལ་ཐེག་ཆེན་
ཐུན་མོང་མིན་པའི་སྐྱབས་ངོས་གཟུང་། ཐེག་པ་ཐུན་མོང་གི་སྐྱབས་གསུམ་གསུངས་པའི་དགོས་
པ་བཤད། དེ་དག་ལས་ཆོས་དང་དགེ་འདུན་མཐར་ཐུག་གི་སྐྱབས་མིན་པར་བསྟན། དཀོན་
མཆོག་གི་སྒྲ་དོན་བཤད་པའོ། །དང་པོ་ལ་སངས་རྒྱས་དཀོན་མཆོག་གི་མཚན་ཉིད། དོན་གཉིས་
45

མཐར་ཕྱིན། དེ་ཡང་རང་དོན་མཐར་ཕྱིན་གྱི་ཡོན་ཏན་གསུམ། གཞན་དོན་མཐར་ཕྱིན་གྱི་
ཡོན་ཏན་གསུམ་སྟེ། རྒྱུད་བླ་མ་ལས། འདུས་མ་བྱས་ཤིང་ལྷུན་གྱིས་གྲུབ། །གཞན་ཀྱི་རྐྱེན་
གྱིས་རྟོགས་མིན་པ། །མཁྱེན་དང་བརྩེ་དང་ནུས་པར་ལྡན། །དོན་གཉིས་ལྡན་པའི་སངས་རྒྱས་
ཉིད། ཅེས་གསུངས་པའི་དང་པོ་གསུམ་དང༌། ཕྱི་མ་གསུམ་མོ། ། ཐེག་ཆེན་གྱི་ཆོས་དཀོན་
མཆོག་གི་མཚན་ཉིད་གང་ཞིག་གང་གིས་འདོད་ཆགས་དང་བྲལ་བའི་ཐེག་ཆེན་གྱི་རྣམ་བྱང་བདེན་
པ༑ དེ་ལ་ཡང་འགོག་བདེན་གྱི་ཡོན་ཏན་གསུམ་དང༌། ལམ་བདེན་གྱི་གསུམ་སྟེ།བསམ་མེད་
གཉིས་མེད་རྟོགས་མེད་པ། །དག་གསལ་གཉེན་པོའི་ཕྱོགས་ཉིད་ཀྱིས། །གང་ཞིག་གང་གིས་
ཆགས་བྲལ་བ། །བདེན་གཉིས་མཚན་ཉིད་ཅན་དེ་ཆོས། ཅེས་གསུངས་པའི་དང་པོ་གསུམ་
དང༌། ཕྱི་མ་གསུམ་མོ། །ཐེག་ཆེན་གྱི་དགེ་འདུན་དཀོན་མཆོག་གི་མཚན་ཉིད། ཇི་ལྟ་ཇི་
སྙེད་ཀྱི་ཡེ་ཤེས་གཟིགས་པ་དག་པའི་བྱང་སེམས་འཕགས་པ། །དེ་ཡང་ཇི་ལྟ་བ་མཁྱེན་པའི་
ནི༑ སེམས་ཀྱི་ཆོས་ཉིད་རང་བཞིན་གྱིས་རྣམ་པར་དག་སྤྲོས་པའི་མཐའ་མ་ལུས་པ་བཀག་པའི་
དེ་བཞིན་ཉིད་དེ་མངོན་སུམ་དུ་རྟོགས་པའོ། །དེ་བཞིན་ཉིད་དེ་ལ་ནི་བདེ་བར་གཤེགས་པའི་སྙིང་
པོ་ཞེས་ཀྱང་བྱའོ། །ཇི་སྙེད་པ་མཁྱེན་པའི་དོན་ལ། རྒྱུད་བླར། ཤེས་བྱ་མཐར་ཐུག་རྟོགས་
པའི་བློས། །ཐམས་ཅད་མཁྱེན་པའི་ཆོས་ཉིད་ནི། །སེམས་ཅན་ཐམས་ཅད་ལ་ཡོད་པ། །མཐོང་
ཕྱིར་ཇི་སྙེད་ཡོད་པ་ཉིད། ཅེས་གསུངས་པའི་དོན། སེམས་ཅན་ཐམས་ཅད་ཀྱི་ཆོས་ཉིད་དེ་
མངོན་སུམ་དུ་རྟོགས་པ་ཙམ་ལ་མི་བྱ་སྟེ། དེ་ལྟ་ན་ཇི་ལྟ་བ་མཁྱེན་པར་ཐལ་བས་སོ། །སེམས་
ཅན་ཐམས་ཅད་རེ་རེ་ནས་མ་འདྲེས་པར་དེ་དག་གི་ཆོས་ཉིད་ཀྱི་ཁྱད་པར་དུ་བྱས་ནས་མངོན་
སུམ་དུ་རྟོགས་པ་ལ་མི་བྱ་སྟེ། དེ་ལྟ་ན་ཀུན་མཁྱེན་དུ་ཐལ་བས་སོ། །དེས་ན་འདི་ནི་མཉམ་
གཞག་ཏུ་ཆོས་ཉིད་དེ་མངོན་སུམ་དུ་རྟོགས་པའི་སྒོ་ནས་རྗེས་ཐོབ་ཏུ་ཆོས་ཉིད་དེ་སེམས་ཅན་ཐམས་
ཅད་ཀྱི་སེམས་ཀྱི་རང་བཞིན་ཡིན་པར་ངེས་ཏེ། སྣང་སྟོང་ཚོགས་པ་སྒྱུ་མ་ལྟ་བུའི་དོན་མངོན་
སུམ་དུ་གྱུར་པ་ལ་བྱའོ། །གཉིས་པ་ནི། གཞན་དག་གོང་དུ་དྲངས་པའི་གཞུང་དེ་དག་གིས་
སྐྱབས་གསུམ་དུ་ཕྱེ་ནས། དེ་ལྟར་ཕྱེ་བ་དེའི་དགོས་པ་སྟོན་པ། སྟོན་པ་བསྟན་པ་བསླབ་དོན
46

གྱི༑ ༑ཐེག་པ་གསུམ་དང་བྱེད་གསུམ་ལ། །མོས་པ་རྣམས་ཀྱིས་དབང་བྱས་ནས། སྐྱབས་
གསུམ་རྣམ་པར་བཞག་པ་ཡིན། ཅེས་གསུངས་པར་སྨྲ་བ་དག་བབ་བཅོལ་ཏེ། ཐེག་ཆེན་ཐུན་
མོང་མིན་པའི་དཀོན་མཆོག་གསུམ་ངོས་བཟུངས་ནས། ཐེག་ཆེན་གྱི་འགོག་ལམ་ཁོ་ན་ཆོས་
དཀོན་མཆོག་དང༌། བྱང་སེམས་འཕགས་པ་ཁོ་ན་དགེ་འདུན་དཀོན་མཆོག་ཏུ་བཞག་པའི་རྣམ་
གཞག་དེ། ཐེག་པ་གསུམ་ལ་མོས་པའི་དབང་དུ་བྱས་པ་ནི་འབྲེལ་བ་ཅུང་ཟད་ཀྱང་མེད་ཅིང་
འགལ་བ་ཡིན་ནོ། །དེས་ན་གོང་དུ་དེ་ལྟར་བཤད་པ་ལ། འོ་ན་བཅོམ་ལྡན་འདས་ཀྱི་མདོ་ལས།
ཐེག་དམན་གྱི་མྱང་འདས་རྣམས་ཀྱང་ཆོས་དཀོན་མཆོག་དང༌། ཐེག་ཆེན་འཕགས་པ་རྣམས་
ཀྱང་དགེ་འདུན་དཀོན་མཆོག་ཏུ་གསུངས་པ་དེ་ཇི་ལྟ་བུ་ཞེ་ན། དེ་ནི་ཐེག་པ་གསུམ་ལ་སོ་སོར་
མོས་ཤིང་། སོ་སོར་བྱ་བ་བྱེད་པར་འདོད་པས་གདུལ་བྱ་རིགས་ཅན་གསུམ་གའི་དབང་དུ་བྱས་
ནས་གསུངས་པའི་ཐུན་མོང་གི་རྣམ་གཞག་ཡིན་ལ། འདིར་ནི་ཐུན་མོང་མིན་པའི་དབང་དུ་བྱས་
པ་ཡིན་པས་མི་འགལ་ལོ་ཞེས་བྱ་བ་ཡིན་ཏེ། དེའི་ཕྱིར། རྒྱུད་བླའི་འགྲེལ་པར། སེམས་ཅན་
རྣམས་ཐེག་པ་ལ་རིམ་གྱིས་གཞུག་པའི་དོན་ཡིན་ནོ། ཞེས་སོགས་སོ། །གསུམ་པ་ནི། སྤང་
ཕྱིར་བསླུ་བའི་ཆོས་ཅན་ཕྱིར། །མེད་ཕྱིར་འཇིགས་དང་བཅས་པའི་ཕྱིར། །ཆོས་རྣམ་གཉིས་
དང་འཕགས་པའི་ཚོགས། །གཏན་གྱི་སྐྱབས་མཆོག་མ་ཡིན་ནོ། ཞེས་གསུངས་པས་བསྟན་
ལ།དེ་ཡང་གཞན་དག་སྔར་བསྟན་པའི་ཆོས་དང་དགེ་འདུན་དེ་དག་མཐར་ཐུག་གི་སྐྱབས་མིན་
པར་སྒྲུབ་པ་ཁོ་ན་ལ་སྦྱོར་བ་བབ་ཅོལ་ཏེ། སྔར་ནི་ཐེག་ཆེན་གྱི་འགོག་ལམ་དང་བྱང་སེམས་
འཕགས་པ་ཁོ་ན་ཆོས་དང་དགེ་འདུན་དཀོན་མཆོག་ཏུ་སྨྲས་ལ། འདིར་ནི་ཉན་རང་དགྲ་བཅོམ་
དང་། དམན་པའི་འགོག་བདེན་ཡང་མཐར་ཐུག་གི་སྐྱབས་མིན་པར་བསྒྲུབ་པའི་ཕྱིར་རོ། །དེས་
ན་འདི་ནི་ཐུན་མོང་གི་སྐྱབས་གསུམ་རྣམ་པར་བཞག་པའི་དགོས་པ་བསྟན་པ་ལས་འཕྲོས་པ་ཡིན་
ཏེ༑ འདི་ལྟར་དེ་ལྟར་གནས་སྐབས་སུ་ཐེག་དམན་དང་བྱང་སེམས་འཕགས་པ་ཐམས་ཅད་
དགེ་འདུན་དང༌། དེ་གཉིས་ཀའི་འགོག་ལམ་ཡང་ཆོས་དཀོན་མཆོག་ཏུ་བཤད་ཀྱང་། དེ་དག་
ནི་མཐར་ཐུག་གི་སྐྱབས་མིན་ཏེ། ཆོས་ལ་ལུང་རྟོགས་གཉིས་ལས་ལུང་ནི་གཟིངས་དང་འདྲ་
47

བར་རྟོགས་པ་མཐར་ཐུག་པ་ན་རང་གི་དོན་རྟོགས་པའི་ཐབས་སུ་སྤང་བ་ཡིན་པའི་ཕྱིར་དང་།
རྟོགས་པའི་ཆོས་ལ་སློབ་པའི་ལམ་བདེན་ནི། དེ་ཉིད་འབའ་ཞིག་ལ་ཡིད་བརྟན་བཅས་ན་སླུ་བས་
ད་དུང་དེ་ལས་གོང་དུ་ཁྱད་པར་གཞན་ཚོལ་དགོས་པའི་ཕྱིར་རོ། །གང་དག་དེ་ནི་འདུས་བྱས་
ཡིན་ལ། འདུས་བྱས་ཡིན་ན་རྫུན་པ་བསླུ་བའི་ཆོས་ཅན་ཡིན་པས་མཐར་ཐུག་གི་སྐྱབས་སུ་མི་
རིགས་པའི་ཕྱིར། ཞེས་སྨྲ་བ་ལ་ནི། གཟུགས་སྐུ་གཉིས་ཀྱང་མཐར་ཐུག་གི་སྐྱབས་མིན་པར་
ཐལ་ལོ། །སློབ་པའི་འགོག་བདེན་ལ་ཉན་ཐོས་ཀྱི་མྱང་འདས་མཐར་ཐུག་གི་སྐྱབས་མིན་པར་
མེད་ཕྱིར། ཞེས་པས་དངོས་སུ་བསྟན་ཏེ། དེ་ཆོས་ཅན། མཐར་ཐུག་གི་སྐྱབས་མིན་པར་
ཐལ། དེ་ཡིན་ན་སྤང་བྱ་མཐའ་དག་ལས་གྲོལ་དགོས་པ་ལ་ཁྱོད་ཉོན་མོངས་པ་དང་། སྡུག་
བསྔལ་ཙམ་མེད་པས་ཁྱད་པར་དུ་བྱས་པས་འགོག་པ་ཡིན་པའི་ཕྱིར། འདིས་མཚོན་ནས་སློབ་
ལམ་གྱི་འགོག་པ་ཐམས་ཅད་དེར་རྟོགས་ནུས་སོ། །དེའི་ཕྱིར་འགྲེལ་པར་ཉོན་མོངས་པ་དང་
སྡུག་བསྔལ་མེད་པ་ཙམ་གྱིས་རབ་ཏུ་ཕྱེ་ལ། ཞེས་གསུངས་སོ། །གང་དག་ཉན་ཐོས་སྡེ་གཉིས་
མར་མེ་ཤི་བ་ལྟར་མེད་པར་འདོད་པའི་ཕྱིར། ཞེས་སྨྲ་བས་ནི་རང་མཚང་སྟོན་པ་ཡིན་ཏེ། མཐར་
ཐུག་ཐེག་པ་གསུམ་དུ་འདོད་ཅིང་ཉན་ཐོས་ཀྱི་མྱང་འདས་མེད་པར་འདོད་པའི་སྡེ་གཉིས་དེ་གང་
ན་ཡོད་སྟོན་ཅིག །བྱེ་བྲག་སྨྲ་བ་ནི་རྟག་རྫས་སུ་ཡང་འདོད་དོ། །དངོས་པོར་མེད་པའི་ཕྱིར་
ཟེར་ན། ངོ་བོ་ཉིད་ཀྱང་མཐར་ཐུག་གི་སྐྱབས་མིན་པར་ཐལ། གཞན་ཡང་རང་གི་དམ་བཅའ་
ལ་སྒྲུབ་བྱེད་གཞན་ལུང་འགོད་པ་ལས་ངོ་མཚར་བ་མེད་དོ། །འཕགས་པ་སློབ་པ་དེ་དག་ཀྱང་
མཐར་ཐུག་གི་སྐུབས་མིན་ཏེ། རང་ཉིད་ད་དུང་སྒྲིབ་པའི་འཇིགས་པ་དང་བཅས་པའི་ཕྱིར། ངེས་
ན་སངས་རྒྱས་ཉག་གཅིག་མཐར་ཐུག་གི་སྐྱབས་སུ་འཐད་དོ། །བཞི་པ་ནི། འབྱུང་བ་དཀོན་
ཕྱིར་དྲི་མེད་ཕྱིར། །མཐུ་ལྡན་ཕྱིར་དང་འཇིག་རྟེན་གྱི། །རྒྱན་གྱུར་ཕྱིར་དང་མཆོག་ཉིད་
ཕྱིར། །འགྱུར་བ་མེད་ཕྱིར་དཀོན་མཆོག་ཉིད། ཅེས་གསུངས་པ་ལྟར་རོ། །གཉིས་པ་ཡན་
ལག་གི་དོན་ལ་གསུམ་ལས། དང་པོ་སངས་རྒྱས་དཀོན་མཆོག་ལ་གདམས་པ་ནི། སངས་
རྒྱས་ལ་འདོམས། ཇི་ལྟར་ན། དོན་དམ་པར་དབྱིངས་དང་ཡེ་ཤེས་སུ་མི་སྦྱོར་ཏེ། རྟོགས་པ་
48

སངས་རྒྱས་དང་དབྱིངས་བྱང་ཆུབ་དག །སྟོང་པ་ཉིད་དུ་མཚན་ཉིད་གཅིག་པ་ཉིད་ཀྱིས་སོ། །དོན་
དམ་པར་སངས་རྒྱས་དང་རྣམ་མཁྱེན་མཚན་མཚོན་དུ་མི་སྦྱོར་ཏེ། སངས་རྒྱས་སུ་བྱེད་པའི་
ཆོས་ཀྱི་མཚན་ཉིད། རྣམ་པ་ཐམས་ཅད་མཁྱེན་པ་ཉིད་དོན་དམ་པར་མི་དམིགས་པས་སོ། །དེའི་
ཕྱིར། དེ་ལ་གཟུགས་ལ་སོགས་པ་ཡུལ་དུ་དོན་དམ་པར་མི་སྦྱོར་བས་སངས་རྒྱས་དོན་དམ་
པར་མི་དམིགས་ཤིང་ཀུན་རྫོབ་ཏུ་དམིགས་པར་བྱ་བ་དང་དམིགས་པར་བྱེད་པ་བདེན་མེད་དུ་
མཉམ་པ་ཉིད་དུ་ཤེས་པ་མཐར་ཐུག་པ་སངས་རྒྱས་ཡིན་ནོ། ཞེས་བྱ་བར་ལུང་འབོགས་
པའོ། །ངག་དོན་ནི། གཟུགས་ལ་རྣམ་པ་ཐམས་ཅད་མཁྱེན་པ་ཉིད་ཀྱིས་སྦྱོར་བར་མི་བྱེད་དེ་
ཅེས་སོགས་ཀྱི་མདོ་ཚིག་ཆོས་ཅན། སངས་རྒྱས་ལ་འདོམས་པའི་གདམས་ངག་ཡིན་ཏེ། བདེན་
གཉིས་ལས་མི་འདའ་བར་སངས་རྒྱས་སྟོན་པར་འཛིན་ཚུལ་ཚུལ་བཞིན་འདོམས་པའི་ངག་ཡིན་
པའི་ཕྱིར། གཉིས་པ་ནི། ཆོས་ལ་འདོམས། ཇི་ལྟར་ན་ཐ་སྙད་དུ་ཐམས་ཅད་མཁྱེན་པ་ཉིད་
གསུམ་གྱིས་བསྡུས་པའི་རྣམ་བྱང་ཆོས་ཡིན་ལ། དོན་དམ་པར་གཞི་དང་གཉེན་པོ་དང་རྣམ་
པ་མཐའ་དག་ཡུལ་དུ་བསྡུས་པ་མཁྱེན་པ་གསུམ་པོ་དག་གིས་བསྡུས་པའི་རྣམ་བྱང་གི་ཆོས་ཐམས་
ཅད་ངོ་བོ་ཉིད་མེད་དོ་ཞེས་ལུང་འབོགས་པའི་ཚུལ་གྱིས་སོ། །གཞན་དག་གིས་འཆད་མ་ཤེས་
སོ༑ ༑ངག་དོན་ནི། བྱང་ཆེན་ཤེར་ཕྱིན་ལ་སྤྱོད་པའི་ཚེ། གཟུགས་དངོས་པོ་ཡོད་ཅེས་བྱ
བར་མི་སྦྱོར་ཞེས་སོགས་ཀྱི་མདོ་ཚིག་ཆོས་ཅན། རྟགས་ཆོས་རིགས་བསྒྲེའོ། །གསུམ་པ་ནི།
དགེ་འདུན་ལ་འདོམས། ཇི་ལྟར་ན། ཐ་སྙད་དུ་བྱང་ཆུབ་སེམས་དཔའ་འཕགས་པ་སློབ་པ་
ཕྱིར་མི་ལྡོག་པ་རྣམས་གྲོགས་དགེ་འདུན་ཡིན་པར་ཤེས་པར་བྱས་ནས་དོན་དམ་པར་དེ་དག་ལ་
སྐྱེ་བ་མེད་པ་ཉིད་དུ་འཇུག་པར་བྱའོ་ཞེས་ལུང་འབོགས་པས་སོ། །དགེ་འདུན་ལ་དབྱེ་བ་དུ་ཡོད་
ན་རྩ་བའི་དབྱེ་བ་འབྲས་བུ་ལ་གནས་པ་གསུམ་དང་ཞུགས་པ་བཞིའི་བྱེ་བྲག་གིས་སྐྱེས་བུ་ཆེན་
པོ་བདུན་པོ་རང་སངས་རྒྱས་དང་ལྷན་ཅིག་བརྒྱུད་པོ་ཡན་ལག་གི་དབྱེ་བ་དབང་པོ་རྟུལ་པོ་ལ་སོགས་
པའི་བྱེ་བྲག་གི་གྲངས་ཉི་ཤུར་འཆད་པའོ། །དགྲ་བཅོམ་ཡང་ཡོད་པ་མིན་ནམ་ཞེ་ན། ཐེག་
ཆེན་དགྲ་བཅོམ་པ་སངས་རྒྱས་དཀོན་མཆོག་གི་ཁོངས་སུ་གཏོགས་པ་ཉིད་ཀྱིས་དགེ་འདུན་དུ་
49

མ་གཏོགས་པའོ། །ངག་དོན་ནི། ཕྱིར་མི་ལྡོག་པའི་བྱང་ཆེན་མ་གཏོགས་པ་དབང་པོ་རྟུལ་བ་
ཡིན་ཏེ། ཞེས་སོགས་ཀྱི་མདོ་ཚིག་ཆོས་ཅན། རྟགས་ཆོས་འགྲེའོ། །བཞི་པ་བྱ་བ་ངན་ཞེན་
གྱི་ལེ་ལོའི་གཉེན་པོ་ལ་ཞེན་པའི་བརྩོན་འགྲུས་ལ་གདམས་པ་ནི། བརྩོན་འགྲུས་བརྩམས་པ་ཉིད་
ཀྱིས་ཇི་སྐད་བཤད་པའི་དོན་ལ་ནན་ཏན་བྱེད་པ་ནི་ལུས་ལ་སོགས་པའི་བདེ་བ་ཕལ་པ་ལ་ཆགས་
པའི་བསོད་ནམས་ཉིད་ཀྱིས་ལ་ལ་བྱ་བ་ངན་པ་ལ་མངོན་པར་ཞེན་པར་འགྱུར་བས་དེའི་གཉེན་
པོར་མ་ཞེན་པའི་བརྩོན་འགྲུས་ལ་ཆགས་ཡུལ་ལུས་ལ་སོགས་པ་བདེན་པའི་ངོ་བོ་ཉིད་མདོར་བསྟན་
པའི་སྒོ་ནས་འདོམས་པའོ། །ལྔ་པ་སྒྱིད་ལུག་པའི་ལེ་ལོའི་གཉེན་པོར་ངལ་བ་མེད་པ་ལ་གདམས་
པ་ནི། ལམ་ལ་དུས་ཡུན་རིང་མོ་ཞིག་ཏུ་གོམས་པར་བྱས་ཀྱང༌། འདོད་པའི་དོན་བྱང་ཆུབ་
མ་གྲུབ་ན་ངལ་བའི་རང་བཞིན་ཅན་ཡོངས་སུ་སྐྱོ་བར་འགྱུར་བས་དེའི་གཉེན་པོར་ཡོངས་སུ་ངལ་
བ་མེད་པ་ལ་གཟུགས་ལ་སོགས་པ་ནས་ཡང་དག་པར་རྫོགས་པའི་བྱང་ཆུབ་ཀྱི་བར་ལ་བདེན་
པར་རློམ་པ་མེད་པ་ཉིད་དུ་བསྟན་པའི་སྒོ་ནས་འདོམས་པའི་ངག་གོ །དྲུག་པ་ཞུམ་པའི་གཉེན་
པོ་ལམ་ཡོངས་སུ་འཛིན་པའི་བརྩོན་འགྲུས་ལ་གདམས་པ་ནི། ཕྱོགས་བཅུ་ན་བཞུགས་པའི་སངས་
རྒྱས་ལ་སོགས་པ་ལ། དོན་རེ་རེའི་ཕྱིར་ལམ་གྱི་ལུང་ནོད་པར་བྱ་དགོས་ན། དེ་འདྲ་ག་ལ་
ནུས་སྙམ་དུ་སེམས་ཞུམ་པར་འགྱུར་བས་དེའི་གཉེན་པོར་ལམ་ཡོངས་སུ་བཟུང་བ་ལ་ཆོས་རྣམས་
རང་བཞིན་གྱིས་མ་སྐྱེས་པ་ཉིད་དུ་བསླབ་པའི་སྒོ་ནས་འདོམས་པའི་གདམས་ངག་གོ །བདུན་
པ་སྤྱན་ལྔ་ལ་གདམས་པ་ན་མིང་དོན་གྲངས་ཇི་ལྟ་བ་བཞིན་དུ་སྦྱར་ན། ཤའི་སྤྱན་ནི། དངོས་
པོ་ཚད་སོ་སོར་ངེས་པ་སྟོང་གསུམ་ཚུན་ཆད་ཀྱི་གཟུགས་ཕྲ་རགས་ཀྱི་ཡུལ་ཅན་དང་། ལས་
ཀྱི་རྣམ་པར་སྨིན་པ་ལས་བྱུང་བ་ལྷའི་སྤྱན་ནི་འཇིག་རྟེན་གྱི་ཁམས་དུ་མའི་སེམས་ཅན་རིགས་
ཐམས་ཅད་ཀྱི་འཆི་འཕོ་བ་དང་སྐྱེ་བའི་ཡུལ་ཅན་དང་། ཤེས་རབ་ཀྱི་སྤྱན་ནི་ཆོས་ཐམས་ཅད་
ལ་མཚན་མར་རྣམ་པར་མི་རྟོགས་པ་དང༌། ཆོས་ཀྱི་སྤྱན་ནི་འཕགས་པའི་གང་ཟག་ཐམས་ཅད་
ཀྱི་དབང་པོ་རྣོ་རྟུལ་སོགས་རྟོགས་པ་དང༌། སངས་རྒྱས་ཀྱི་སྤྱན་ནི་ཆོས་ཐམས་ཅད་རྣམ་པ་ཐམས་
ཅད་དུ་མངོན་པར་རྫོགས་པར་བྱང་ཆུབ་པའི་ཡུལ་ཅན་ཡིན་ནོ་ཞེས་ཀུན་རྫོབ་ཏུ་དེ་ལྟར་མཚན་
50

ཉིད་ཤེས་པར་བྱས་ནས་རྒྱུད་ལ་བསྐྱེད་ཅིང་དོན་དམ་པར་སྤྱན་ལྔ་དེ་བཞིན་ཉིད་དུ་གཅིག་པ་ཉིད་
དུ་རྟོགས་ལ་སྒྲུབ་པོ་ཞེས་སློབ་པ་ནི་སྤྱན་ལྔ་ལ་འདོམས་པའོ། །ས་མཚམས་ནི། མ་མཐའ་ཤའི་
སྤྱན་ཚོགས་ལམ། ལྷའི་སྤྱན་སྦྱོར་ལམ། ཤེས་རབ་ཀྱི་སྤྱན་མཐོང་ལམ་མཉམ་གཞག །ཆོས་
ཀྱི་སྤྱན་དེའི་རྗེས་ཐོབ། སངས་རྒྱས་ཀྱི་སྤྱན་རྗེས་མཐུན་པ་ས་བརྒྱད་པ་ནས་ཡོད་ཅིང་། ཐ་
མ་འདི་དངོས་སངས་རྒྱས་ས་ནའོ། །ངག་དོན་ནི་བྱང་ཆེན་ཤའི་མིག་གང་གིས་ཞེས་སོགས་ཀྱི་
མདོ་ཚིག་ཆོས་ཅན། སྤྱན་ལྔ་ལ་འདོམས་པའི་གདམས་ངག་ཡིན་ཏེ། བདེན་གཉིས་ལས་མི་
འདའ་བར་སྤྱན་ལྔ་རྒྱུད་ལ་སྐྱེ་ཚུལ་ཚུལ་བཞིན་འདོམས་པའི་གདམས་ངག་ཡིན་པའི་ཕྱིར། བརྒྱད་
པ་མངོན་ཤེས་དྲུག་ལ་གདམས་པ་ནི། རྫུ་འཕྲུལ་གྱི་མངོན་པར་ཤེས་པ་བསམ་གཏན་གྱི་མཐུས་
ས་གཡོ་བ་ལ་སོགས་པ་དང་། ལྷའི་རྣ་བའི་མངོན་པར་ཤེས་པ་འཇིག་རྟེན་གྱི་ཁམས་ཐམས་ཅད་
ན་གནས་པའི་སྒྲ་ཆུང་ངུ་དང་ཅིག་ཤོས་བསམ་གཏན་གྱི་མཐུས་ཐོས་པའི་རྣ་བའི་ཤེས་པ་དང་།
གཞན་གྱི་སེམས་ཤེས་པའི་མངོན་པར་ཤེས་པ་བསམ་གཏན་གྱི་མཐུས་གཞན་གྱི་སེམས་འདོད་
ཆགས་དང་བཅས་པ་ལ་སོགས་པ་ཡོངས་སུ་ཤེས་པ་དང་། སྔོན་གྱི་གནས་རྗེས་སུ་དྲན་པའི་མངོན་
པར་ཤེས་པ་བསམ་གཏན་གྱི་མཐུས་རང་དང་གཞན་གྱི་ཚེ་རབས་སྔ་མ་དུ་མ་རྗེས་སུ་དྲན་པ་དང་།
བསམ་གཏན་མངོན་པར་འདུ་བྱེད་པ་ལས་བྱུང་བའི་ལྷའི་མིག་གི་མངོན་པར་ཤེས་པ་འཇིག་རྟེན་
གྱི་ཁམས་དུ་མའི་གཟུགས་ཐམས་ཅད་བསམ་གཏན་གྱི་མཐུས་མཐོང་བ་དང་། ཟག་པ་ཟད་
པ་ཤེས་པའི་མངོན་པར་ཤེས་པ་ཉོན་མོངས་པ་དང་ཤེས་བྱའི་སྒྲིབ་པ་སྤོང་བར་བྱེད་པའི་ཡེ་ཤེས་
རྣམས་སོ། ཞེས་ཀུན་རྫོབ་ཏུ་དེ་དག་གི་མཚན་ཉིད་ཤེས་པར་བྱེད་ཅིང༌། དོན་དམ་པར་གཟོད་
མ་ནས་ཞི་བ་ཉིད་དུ་རྟོགས་པར་བྱའོ་ཞེས་བསྟན་པ་ནི་མངོན་པར་ཤེས་པ་དྲུག་ལ་འདོམས་
པའོ། །ས་མཚམས་ནི། དང་པོ་ལྔ་། ཕྱི་རོལ་པ་དང་ལམ་མ་ཞུགས་ལའང་ཡོད་ཅིང་། དྲུག་
པ་དགྲ་བཅོམ་གསུམ་ལའོ། །ངག་དོན་ནི། ཤེར་ཕྱིན་ལ་སྤྱོད་པའི་བྱང་ཆེན་མངོན་པར་ཤེས་
པའི་ཕ་རོལ་ཏུ་ཕྱིན་པ་འཐོབ་སྟེ། ཞེས་སོགས་ཀྱི་མདོ་ཚིག་ཆོས་ཅན། ཆོས་རྟགས་འགྲེ། དགུ
པ་སྤང་བྱ་ཀུན་བརྟགས་ཀྱི་གཉེན་པོ་ལ་གདམས་པ་ནི། མཐོང་བའི་ལམ་བདེན་པ་བཞིས་བསྡུས་
51

པ་སྐད་ཅིག་མ་བཅུ་དྲུག་གི་ངོ་བོ་ཉིད་ཆོས་དང་རྗེས་སུ་ཤེས་པའི་བཟོད་པ་དང་ཤེས་པའི་བདག་
ཉིད་ཅན་དག་རྣལ་འབྱོར་པའི་ཆོས་ཐམས་ཅད་བདེན་པའི་ངོ་བོ་ཉིད་མེད་པར་རྟོགས་པས་སྒྱུ་
མ་མཁན་བཞིན་དུ་ཐམས་ཅད་ལ་བདེན་པར་མངོན་པར་ཞེན་པ་མེད་པའི་ལུས་ཅན་རྣམས་ཀྱིས་
མཐོང་ལམ་དེས་སྤང་བར་བྱ་བའི་དངོས་པོ་མཐོང་སྤངས་ཀྱི་གཉེན་པོ་ཉིད་དུ་རྣམ་པར་སྒོམ་པར་
བྱེད་དགོས་སོ། ཞེས་སྟོན་པ་ནི་མཐོང་བའི་ལམ་ལ་འདོམས་པའོ། །ངག་དོན་ནི། རབ་འབྱོར་
བྱང་ཆེན་རྣམས་ལ་ཞེས་སོགས་ཀྱི་མདོ་ཚིག་ཆོས་ཅན། མཐོང་ལམ་ལ་འདོམས་པའི་གདམས་
ངག་ཡིན་ཏེ། བདེན་གཉིས་ལས་མི་འདའ་བར་མཐོང་སྤང་གི་གཉེན་པོར་མཐོང་ལམ་བསྒོམ་
ཚུལ་ཚུལ་བཞིན་འདོམས་པའི་ངག་ཡིན་པའི་ཕྱིར། བཅུ་པ་སྤང་བྱ་ལྷན་སྐྱེས་ཀྱི་གཉེན་པོ་ལ་
གདམས་པ་ནི། ཇི་ལྟར་འདུས་བྱས་ལམ་དང་འདུས་མ་བྱས་འགོག་པ་དག་བདེན་མེད་དུ་ངོ་
བོ་གཅིག་པ་ཉིད་ཀྱིས་དོན་དམ་པར་ཕན་ཚུན་རིགས་ཐ་དད་དུ་གདགས་པར་མི་ནུས་པ་བཞིན་
དུ་སྒོམ་ལམ་གྱིས་ཀྱང་མཐོང་བའི་ལམ་གྱིས་མངོན་སུམ་དུ་བྱས་པ་དངོས་པོ་ལས་རིགས་ཐ་མི་
དད་པ་ལ་དམིགས་པ་སྟེ། གཉིས་ཀས་ཆོས་ཉིད་ཙམ་ལ་མངོན་སུམ་དུ་དམིགས་པའི་ཕྱིར་མཐོང་
བ་དང་བསྒོམ་པ་དག་རྟོགས་པ་རིགས་ཐ་དད་དུ་གྱུར་པ་མེད་པས་མཐོང་ལམ་གྱིས་དམིགས་པའི་
ཆོས་ཉིད་ལས་རིགས་ཐ་དད་པའི་ཡུལ་མངོན་སུམ་དུ་རྟོགས་པའི་སྒོམ་པའི་ལམ་ཟག་མེད་མཚན་
ཉིད་པ་རྣམ་པར་བཞག་པ་ནི་མེད་ཀྱི་འོན་ཀྱང་དེ་ནི་མཐོང་ལམ་གྱིས་རྟོགས་པའི་ཆོས་ཉིད་ཡུན་
རིང་དུ་གོམས་པར་བྱས་པའི་རྟེན་ཅིང་འབྲེལ་པར་འབྱུང་བའི་ཆོས་ཉིད་ཀྱིས་དེས་སྤང་བར་བྱ་
བའི་དངོས་པོ་སྒོམ་སྤང་གི་གཉེན་པོ་ཉིད་དུ་རྣམ་པར་སྒོམ་པར་བྱེད་དོ་ཞེས་སྟོན་པ་སྒོམ་པའི་
ལམ་ལ་འདོམས་པའོ། །ངག་དོན་ནི། རབ་འབྱོར་འདུས་བྱས་ཀྱི་དབྱིངས་མེད་པར་ཞེས་སོགས་
ཀྱི་མདོ་ཚིག་ཆོས་ཅན། ཆོས་རྟགས་འགྲེ། གསུམ་པ་གྲངས་ངེས་མཇུག་བསྡུ་པ་ནི། གདམས་
ངག་ནི་བཅུར་གྲངས་ངེས་སོ། །དེའི་རྒྱུ་མཚན་ནི་འདི་ཙམ་ཁོ་ནས་དོན་ཐམས་ཅད་ཕུན་སུམ་
ཚོགས་པར་འགྱུར་བས་སོ། །དེའི་རྒྱུ་མཚན་ཇི་སྐད་བཤད་པ་དེ་ལྟར་ན་བྱང་ཆུབ་ཀྱི་སེམས་
དང་དེས་འཕངས་པའི་ཆོས་ཀྱི་ངོ་བོ་ཉིད་ཤེར་ཕྱིན་པ་ལ་བསྒྲུབ་པའི་སྒོམ་ཚུལ་གྱི་རྣམ་པ་གང་
52

ཡིན་པ་མི་དམིགས་པ་དང་། དེའི་དམིགས་པ་གང་ཡིན་པ་འཕགས་པའི་བདེན་པ་བཞི་དང་།
ཐུན་མོང་མིན་པའི་རྟེན་གང་ཡིན་པ་ཐེག་ཆེན་གྱི་སྐྱབས་གསུམ་དང༌། ལམ་ཁྱད་པར་དུ་འགྲོ་
བ་རྒྱུ་ཡིན་པ་མ་ཆགས་པ་དང༌། ལམ་བོར་ནས་མི་ལྡོག་པ་འགྲོ་བའི་རྒྱུ་གང་ཡིན་པ་ཡོངས་སུ་
མི་ངལ་བ་དང་། ཐེག་པ་གཞན་གྱིས་མི་འགྲོ་བའི་རྒྱ་གང་ཡིན་པ་ལམ་ཡོངས་སུ་འཛིན་པ་དང༌།
ལམ་སྒྲུབ་པ་ལ་གཞན་གྱི་དྲིན་མི་འཇོག་པར་འགྲོ་བའི་ཉིད་ཀྱི་རྒྱ་གང་ཡིན་པ་སྤྱན་ལྔ་དང༌། གཞན་
དོན་བྱེད་པས་ཚོགས་བསགས་ཏེ་རྣམ་པ་ཐམས་ཅད་མཁྱེན་པ་ཉིད་ཡོངས་སུ་རྫོགས་པའི་རྒྱུ་གང་
ཡིན་པ་མངོན་པར་ཤེས་པ་དྲུག་དང༌། སྤང་བྱ་མཐའ་དག་སྤངས་བ་མཐར་ཐུག་པའི་རྒྱུ་ཡིན་
པ་མཐོང་བ་དང་སྒོམ་པའི་ལམ་དེ་དག་སྟེ། དེ་དག་ཐམས་ཅད་ལ་འདོམས་ཚུལ་གདམས་ངག་
གི་སྐབས་སུ་བཤད་པའོ། །
བཞི་པ་རྟོགས་དཀའ་བ་བྱེ་བྲག་ཏུ་བཤང་པ་ལ་གཉིས་ལས། སྤྱི་དོན་ནི། འདིར་སྐབས་
སུ་བབ་པའི་བརྗོད་བྱ་ནི། བོད་དག་གིས་མཚོན་བྱ་དོན་གྱི་དགེ་འདུན་ཞེས་ཐ་སྙད་བྱས་པ་ཐེག་
ཆེན་གྱི་ཞུགས་འབྲས་ཀྱི་རྣམ་གཞག་ཡིན་ལ། དེ་རྟོགས་པའི་ཡན་ལག་ཏུ་མཚོན་བྱེད་དཔེའི་
དགེ་འདུན་དུ་ཐ་སྙད་བྱས་པ་ཉན་ཐོས་ཀྱི་ཞུགས་འབྲས་ཀྱི་ཞུགས་འབྲས་དག་ཀྱང་བཤད་པར་
བྱ་བ་ཙམ་ཡིན་མོད་ཀྱང་འདིར་ནི་མངས་བས་འཇིགས་ཏེ་མ་བྲིས་ལ། ཐེག་ཆེན་གྱི་ཞུགས་འབྲས་
ཀྱི་རྣམ་གཞག་ལ། དངོས་བཏགས་བཤད་པ། གྲངས་དང་མཚན་ཉིད་ལ་དཔྱད་པ། ས་མཚམས་
སོ༑ ༑དང་པོ་ལ་དགག་བཞག་སྤོང་གསུམ་ལས། དང་པོ་ནི་སྐབས་འདིར། དགེ་འདུན་དཀོན་
མཆོག་ལ་འདོམས་པའི་སྐབས་སུ་མདོ་ལས་མིང་གི་ཐ་སྙད་དངོས་སུ་མ་སྨོས་པའི་བྱང་སེམས་
མང་པོ་ཞེས་གསུངས་པ་ལ། རྗེ་བཙུན་གྱིས་དེ་དག་ཐམས་ཅད་བདེ་བླག་ཏུ་རྟོགས་པར་བྱ་བའི་
ཕྱིར་ཞུགས་འབྲས་ཀྱི་ཐ་སྙད་ཀྱིས་ཉི་ཤུར་བསྡུས་ཏེ་བསྟན་ཅིང་དེ་དག་ཀྱང་གཞན་དག་ན་རེ་
བཏུགས་པ་པའི་དབང་དུ་བྱས་པ་ཡིན་ཅིང༌། འདོགས་པའི་རྒྱུ་མཚན་སྤང་རྟོགས་འགའ་ཞིག་
ཆ་འདྲ་བ་ཙམ་དང་། དགོས་པ་ཐེག་ཆེན་གྱི་གང་ཟག་མ་ངེས་པའི་རིགས་ཅན་རྣམས་བྱང་སེམས་
འཕགས་པ་ལ་དགེ་འདུན་དཀོན་མཆོག་ཏུ་ཡིད་ཆེས་སུ། ཞུགས་པའི་སྒོ་ནས་ཐེག་ཆེན་དུ་དྲང་
53

བའི་ཕྱིར་དང་། དངོས་ལ་གནོད་བྱེད་བྱང་སེམས་ཡིན་པར་བཤད་པའི་ཕྱིར། ཞེས་ཟེར་རོ། །དེ་
མི་འཐད་དེ། རྒྱུན་ཞུགས་སོགས་ཀྱི་མིང་བཏགས་པ་ཙམ་གྱིས་བྱང་སེམས་དགེ་འདུན་དཀོན་
མཆོག་ཏུ་ཡིད་ཆེས་ནས་འཇུག་པ་དེ་ཐེག་དམན་གྱི་དགེ་འདུན་དཀོན་མཆོག་ཏུ་ཡིད་ཆེས་ནས་
འཇུག་པ་ཡིན་ནམ། ཐེག་ཆེན་གྱི་དགེ་འདུན་དཀོན་མཆོག་ཏུ་ཡིད་ཆེས་ནས་འཇུག་པ་ཡིན།
དང་པོ་དེ་མི་འཐད་དེ། དེ་ལྟར་ན་དེ་འདྲའི་རིགས་ཅན་ཐེག་ཆེན་ལམ་དུ་འཇུག་པ་ལ། ལམ་
དེ་ཡང་ཐེག་དམན་གྱི་ལམ་དུ་ཡིད་ཆེས་སྐྱེ་དགོས་པར་ཐལ་བའི་ཕྱིར་དང་། ཐེག་ཆེན་གྱི་ལམ་
ལ་སློབ་འདོད་དང་། ཐེག་ཆེན་གྱི་སྐྱབས་འགྲོ་དང༌། སེམས་བསྐྱེད་སོགས་གང་ཡང་རྒྱུད་ལ་
མེད་པའི་ཐེག་ཆེན་ལམ་ཞུགས་ཡོད་པར་ཐལ་བའི་ཕྱིར་རོ། །གཉིས་པ་ལྟར་ཡང་མི་འཐད་
དེ༑ དེ་ལྟར་ན་ཉན་ཐོས་ལ། བྱང་སེམས་མཐོང་ལམ་པ་དང༌། བསྒོམ་ལམ་པ་སོགས་ལ་ཐ་
སྙད་བཏགས་ན་ཐེག་དམན་གྱི་དགེ་འདུན་དཀོན་མཆོག་ཏུ་ཡིད་ཆེས་སྐྱེ་བར་ཐལ་བའི་ཕྱིར་དང་།
གཞན་ཡང་དེ་འདྲ་བའི་རིགས་ཅན་ཐེག་ཆེན་ལམ་ལ་གཞུག་པའི་ཕྱིར་དུ་བྱང་སེམས་ལ་ཉན་
ཐོས་ཀྱི་ཞུགས་འབྲས་ཀྱི་མིང་འདོགས་དགོས་ན། ཐེག་ཆེན་གྱི་འབྲས་བུ་ལ་ཐོབ་འདོད་བསྐྱེད་
པའི་ཕྱིར་དུ་རྫོགས་པའི་སངས་རྒྱས་ལ་ཉན་ཐོས་དགྲ་བཅོམ་གྱི་མིང་འདོགས་པར་ཐལ་བའི་
ཕྱིར་རོ། །བྱང་སེམས་ཡིན་པ་ནི་རྒྱུན་ཞུགས་སོགས་དངོས་ཡིན་པའི་གནོད་བྱེད་དང་། དངོས་
མིན་པའི་སྒྲུབ་བྱེད་གང་དུ་ཡང་མི་འཐད་དེ། དེ་ཉིད་དངོས་ཡིན་མིན་རྩོད་པའི་གཞི་ཡིན་པའི་
ཕྱིར། གཞན་དུ་ན་སྒྲ་ཡིན་པ་དེ་སྒྲ་མི་རྟག་པའི་སྒྲུབ་བྱེད་ཡང་དག་ཏུ་ཐལ་བར་འགྱུར་རོ། །ཁ་
ཅིག་རྒྱུན་དུ་ཞུགས་པ་ནས་རང་སངས་རྒྱས་ཀྱི་བར་ཐོབ་པར་མི་བྱེད་ཅེས་གསུངས་པ་དངོས་
ལ་གནོད་བྱེད་དུ་སྨྲ་བ་མི་རིགས་ཏེ། དེ་ནི་བྱང་སེམས་གྱིས་ཐེག་དམན་གྱི་འབྲས་བུ་མངོན་དུ་
མི་བྱེད་པར་བཤད་པ་ཡིན་ལ། དེ་ཉིད་ཐེག་ཆེན་ལ་ཞུགས་འབྲས་མཚན་ཉིད་པ་མེད་པའི་སྒྲུབ་
བྱེད་དུ་འབྲེལ་པ་མེད་པའི་ཕྱིར་རོ། །དེས་ན་འདོགས་པའི་རྒྱུ་མཚན་དང་དགོས་པ་མ་གྲུབ་པའི་
ཕྱིར། བཏགས་པ་བར་མི་འཐད་དོ། །ཁ་ཅིག་བྱང་སེམས་ཡིན་ན། རྒྱུན་ཞུགས་ཞུགས་པར་
འགལ་བར་ཁས་བླངས་ནས་དེ་མ་ཐག་འགྲེལ་པའི་ཚིག་དོན་འཆད་པ་ན། འདི་ལྟར་སྨྲ་སྟེ། འཆད་
54

པར་འགྱུར་བའི་ལམ་ཤེས་པ་ཉིད་ཀྱིས་བསྡུས་པའི་མཐོང་བའི་ལམ་སྐད་ཅིག་མ་བཅོ་ལྔ་ལ་གནས་
པ རྒྱུན་ཞུགས་འབྲས་གནས་ཀྱི་སྤང་རྟོགས་སྒྲུབ་པ་ལ་བརྩོན་པས་ན། འབྲས་བུ་དང་པོ་ལ་
ཞུགས་པ་སྟེ། དེ་ལ་དབང་རྟུལ་དད་པའི་རྗེས་འབྲངས་དང༌། དབང་རྣོན་ཆོས་ཀྱི་རྗེས་འབྲངས་
གཉིས་སོ། ཞེས་བྱ་བ་ནི་དངོས་འགལ་ལོ། །ཁ་ཅིག་རྒྱན་ཞུགས་ཀྱི་མཚན་ཉིད་ཀུན་སྦྱོར་གསུམ་
སྤངས་པས་རབ་ཏུ་ཕྱེ་བའི་དགེ་སྦྱོང་གི་ཚུལ་གྱི་འབྲས་བུ་ལ་གནས་པ་ཅེས་སྨྲས་ནས། འགྲེལ་
པའི་ཚིག་དོན་འཆད་པ་ན། མཐོང་ལམ་སྐད་ཅིག་བཅུ་དྲུག་པ་ལ་གནས་པའི་བྱང་སེམས་ཆོས་
ཅན། རྒྱུན་ཞུགས་སུ་གདགས་སུ་རུང་སྟེ། ཀུན་སྦྱོར་གསུམ་སྤངས་པས་རབ་ཏུ་ཕྱེ་བའི་དགེ་
སྦྱོང་གི་ཚུལ་གྱི་འབྲས་བུ་ཐོབ་ཕྱིར་བརྩོན་པའི་བྱང་སེམས་ཡིན་པའི་ཕྱིར། ཞེས་ཟེར་རོ། །དེ་
ཆོས་ཅན། རྒྱུན་ཞུགས་སུ་ཐལ་ལོ། མཚན་ཉིད་དེའི་ཕྱིར། འཁོར་གསུམ་དངོས་སོ། །ཡང་
ཁ་ཅིག །མཐར་གྱིས་པའི་རྒྱུན་ཞུགས་ཞུགས་པའི་མཚན་ཉིད། མཐོང་ལམ་གྱི་སྔར་འདོད་
པའི་བསྒོམ་སྤངས་ཀྱི་ཉོན་མོངས་ཅུང་ཟད་མ་སྤངས་པའམ། ལྔ་པའི་བར་ཅི་རིགས་པར་སྤངས་
ཀྱང་རུང་། དྲུག་པ་མ་སྤངས་ལ། རྟོགས་པའི་ཁྱད་པར་སྦྱོར་ལམ་སྟན་གཅིག་པ་ནས་སྐད་
ཅིག་མ་དང་པོ་བཅོ་ལྔ་གང་རུང་ལ་གནས་པའོ་ཞེས་ཟེར་ཞིང་། བྱང་སེམས་ཡིན་ན་རྒྱུན་ཞུགས་
ཞུགས་པར་འགལ་ལོ། ཞེས་སྨྲས་ནས་ཚིག་དོན་འཆད་པ་ན། སྐབས་གཉིས་པར་འཆད་པར་
འགྱུར་བའི་ལམ་ཤེས་པ་ཉིད་ཀྱིས་བསྡུས་པ་མཐོང་ལམ་སྐད་ཅིག་བཅུ་དྲུག་གི་དང་པོ་བཅོ་ལྔ་
ལ་བརྟེན་ནས་གནས་ཤིང་། སྔར་འདོད་པའི་སྒོམ་སྤངས་མ་སྤངས་པའི་བྱང་སེམས་ཆོས་ཅན་
ཞེས་སྨྲ་བའང་བྱང་སེམས་དེ་ལ་མཚན་ཉིད་དེ་ཚང་བར་དངོས་སུ་འགལ་བ་ཡིན་ནོ། །གཉིས་
པ་རང་ལུགས་ནི། འདིར་བྱང་སེམས་ལ་ཞུགས་འབྲས་ཀྱི་རྣམ་གཞག་མཛད་པ་ནི། དངོས་
ཀྱི་དབང་དུ་མཛད་པ་ཡིན་ཏེ། བཏགས་པ་བའི་ཚུལ་ལ་ཇི་སྐད་བཤད་པའི་གནོད་པ་འབབ་པའི་
ཕྱིར་དང༌། བཏགས་པ་བར་བཞེད་ན་འདོགས་པའི་ཆོས་གསུམ་སོགས་འཆད་རིགས་པ་ལ།
སློབ་དཔོན་གྱིས་གང་དུ་ཡང་མ་བཤད་པའི་ཕྱིར་དང༌། འགྲེལ་ཆེན་ལས། ཕྱིར་མི་ལྡོག་པ་
འཁོར་ལོའི་མདོ་ལས། བྱང་ཆུབ་སེམས་དཔའི་དད་པའི་རྗེས་སུ་འབྲང་པ་ནས་བརྩམས་ནས་
55

རང་སངས་རྒྱས་ཀྱི་བར་དུ་གང་ཟག་གི་རྣམ་གཞག་བཅོམ་ལྡན་འདས་ཉིད་ཀྱིས་ཤིན་ཏུ་གསལ་
བར་གསུངས་པའི་ཕྱིར་རོ། ཞེས་སོགས་ཀྱིས་ཕྱིར་མི་ལྡོག་འཁོར་ལོའི་མདོ་ཤེས་བྱེད་དུ་དྲངས་
ནས་བྱང་སེམས་རྒྱུན་ཞུགས་སོགས་ཡོད་པར་ལེགས་པར་བསྒྲུབ་པའི་ཕྱིར་དང་། སྲིད་རྩེར་
འགྲོ་གཟུགས་ཀྱི་འདོད་ཆགས་བཅོམ་པ་ཙམ་ལ་བཤད་པ་ཡང་། བྱང་སེམས་ལ་སྲིད་རྩེར་འགྲོ་
མཚན་ཉིད་པ་འཇོག་བཞེད་ཅིང་། བྱང་སེམས་སྲིད་རྩེར་སྐྱེ་མི་བཞེད་པའི་རྒྱུ་མཚན་གྱིས་མིན་
གྱི༑ གཞན་དུ་ན་དེ་ལ་རྒྱུ་མཚན་མེད་པར་འགྱུར་བའི་ཕྱིར་རོ། །ཕྱིར་མི་ལྡོག་འཁོར་ལོའི་
མདོའི་དགོངས་པ་ནི་བྱང་སེམས་ལ་ཞུགས་འབྲས་ཀྱི་ཐ་སྙད་བཏགས་པའི་དགོངས་པ་འཆད་
པ་ཡིན་ནོ། ཞེས་སྨྲས་པའང་མི་འཐད་དེ། ཅི་ཐེག་དམན་གྱི་མདོར་བྱང་སེམས་ལ་དེ་འདྲའི་
ཐ་སྙད་བཏགས་པ་དགོངས་པ་ཡིན་ནམ། །ཕྱིར་མི་ལྡོག་འཁོར་ལོའི་མདོ་རང་ཉིད་དུ་དེ་ལྟར་
བཏགས་པའི་དགོངས་གཞི་འཆད་པ་ཡིན་ནམ། ཡུམ་གྱི་མདོ་སོགས་སུ་དེ་ལྟར་བཏགས་པའི་
དགོངས་གཞི་འཆད་པ་ཡིན་ནམ། གང་འདོད་དྲང་། དང་པོ་མི་འཐད་དེ། ཐེག་དམན་གྱི་
མདོ་ལས། དེ་ལྟར་བཏགས་པ་མེད་པའི་ཕྱིར་དང༌། ཁྱེད་རང་ཡང་ཁས་མི་ལེན་པའི་ཕྱིར་
རོ༑ ༑གཉིས་པ་མི་འཐད་དེ། མདོ་དེའི་གླེང་གཞིའི་མཇུག་དེ་མ་ཐག་ཏུ། བཅོམ་ལྡན་འདས་
ཀྱིས་གང་ལ་དགོངས་ཏེ། རྒྱུན་དུ་ཞུགས་པའི་འབྲས་བུ་བསྟན་པ་དང༌། ཞེས་པ་ནས་རང་སངས་
རྒྱས་ཀྱི་བར་བསྟན་པ་བཤད་དུ་གསོལ། ཞེས་ཞུས་པས། དེའི་ལན་གསུངས་པ་གང་ཞིག །མདོ་
དེར་དེའི་གོང་དུ་ཞུགས་འབྲས་ཀྱི་ཐ་སྙད་བྱང་སེམས་ལ་བཏགས་པ་མེད་པའི་ཕྱིར་རོ། །གསུམ་
པ་ཡང་མི་འཐད་དེ། ཕྱིར་མི་ལྡོག་འཁོར་ལོའི་མདོ་ལས། དགྲ་བཅོམ་པར་བརྗོད་པའི་རྒྱུ་མཚན་
ཡང་གསུངས་པ་གང་ཞིག །ཡུམ་གྱི་མདོ་སོགས་སུ་བྱང་སེམས་ལ་དགྲ་བཅོམ་པ་གསུངས་པ་
མེད་པའི་ཕྱིར་དང༌། སངས་རྒྱས་ལ་དགྲ་བཅོམ་པར་གསུངས་པའི་དགོངས་པ་སོགས་འཆད་
པར་ཁས་ལེན་ན། སངས་རྒྱས་དགྲ་བཅོམ་བཏགས་པ་བར་ཐལ་བའི་ཕྱིར་རོ། །དེས་ན་ཕྱིར་
མི་ལྡོག་འཁོར་ལོའི་མདོ་ནི། མཐར་ཐུག་ཐེག་པ་གཅིག་སྒྲུབ་པའི་ཕྱིར་གསུངས་པ་ཡིན་ལ། དེ་
ཡང་ཉན་ཐོས་ལས། མཐར་ཐུག་གི་མྱང་འདས་ཀྱི་རྒྱུན་ལ་ཞུགས་པའི་རྒྱུན་ཞུགས་སོགས་མེད་
56

པར་བསྟན་ནས། བྱང་སེམས་ལ་དེ་དག་ཡོད་པར་སྟོན་པར་བྱེད་པ་ཡིན་ལ། མདོ་འདིའི་འཆད་
ཚུལ་རྒྱས་པར་གཞན་དུ་རྒྱས་པར་འཆད་པར་འདོད་དོ། །ཉན་ཐོས་ལ་རྒྱུན་ཞུགས་སོགས་དངོས་
མེད་པའང་མི་འཐད་དེ། དེ་ལྟ་ན་ཉན་ཐོས་འཕགས་པ་དངོས་མེད་པའང་གང་གིས་འགོག །ཉན་
ཐོས་ལ་དགེ་སྦྱོང་གི་འབྲས་བུ་ཡང་མེད་པར་འདོད་དགོས་པས། ཟག་མེད་བར་ཆད་མེད་ལམ་
དང༌། རྣམ་གྲོལ་ལམ་དང༌། འགོག་བདེན་དངོས་ལ་སོགས་པ་ཡང་མེད་པར་ཐལ་བར་འགྱུར་
རོ༑༑འོ་ན་ཉན་ཐོས་ལ་མྱང་འདས་དངོས་ཀྱང་ཡོད་དམ་ཞེ་ན། མཐར་ཐུག་གི་མྱང་འདས་
དངོས་མེད་པ་ཡིན་གྱི་མྱང་འདས་ཙམ་ཡང་མེད་པ་མིན་ཏེ། ཐར་པའང་མེད་པར་ཐལ་བའི་
ཕྱིར་དང་། མྱང་འདས་ཡིན་ན་མི་གནས་པའི་མྱང་འདས་ཡིན་པས་ཁྱབ་པས་མྱང་འདས་ཀྱི་
མཐར་ལྷུང་བ་མི་སྲིད་པར་ཐལ་བའི་ཕྱིར་དང་གཞི་ཤེས་ཀྱིས་ཉེར་ཞིར་ཁྲིད་པའི་བཞེད་དོན་བསྒྲུབ་
མི་ནུས་པར་ཐལ་བའི་ཕྱིར་རོ། །གསུམ་པ་ལ་རྩོད་པ་སྤང་བ་ནི། བྱང་སེམས་ལ་ཕྱིར་མི་འོང་
མཚན་ཉིད་པ་མེད་པར་ཐལ། ཕྱིར་མི་འོང་གི་མིང་ཅན་གྱི་བྱང་སེམས་དེ། ད་དུང་འགྲོ་བའི་
དོན་དུ་འདོད་པར་སྐྱེ་བ་ཚད་མེད་པ་འཛིན་པའི་ཕྱིར་ཞེ་ན། འོ་ན་ཉན་ཐོས་ཕྱིར་མི་འོང་དེའང་།
སླར་ཐེག་ཆེན་ལམ་དུ་ཞུགས་ནས་གཞན་དོན་དུ་འདོད་པར་སྐྱེ་བ་ཚད་མེད་པ་འཛིན་ནམ། མི་
འཛིན། མི་འཛིན་ན་མཐར་ཐུག་ཐེག་པ་གསུམ་དུ་ཐལ་ལོ་འཛིན་ན་དེར་ཐལ།དེའི་ཕྱིར། འཁོར་
གསུམ་དངོས་སོ། །འོ་ན་ཀུན་ལས་བཏུས་ལས། བྱང་སེམས་ལ་དངོས་ཡོད་པ་བཀག་པ་ཅི་
ཞེ་ན། གཞུང་དེ་ནི་མཐར་ཐུག་གི་ཐེག་པ་གསུམ་གྱི་ཚུལ་སྟོན་པའི་མདོ་ངེས་དོན་དུ་ཁས་བླངས་
པའི་དབང་དུ་བྱས་པ་ཡིན་པས་འདིར་མི་གནོད་དོ། །འོ་ན་བྱང་སེམས་རང་སངས་རྒྱས་ཡོད་
དམ་ཞེ་ན། འདིར་རང་སངས་རྒྱས་ཞེས་གསུངས་པ་དང༌། ཉན་ཐོས་རང་སངས་རྒྱས་ཞེས་
པའི་རང་སངས་རྒྱས་ནི་ཚུལ་ཤིན་ཏུ་མི་འདྲ་སྟེ། ཐེག་དམན་གྱི་དེ་ནི་རང་ཉིད་གཅིག་པུའི་ཕྱིར་
དུ་བྱང་ཆུབ་མངོན་དུ་བྱས་པའི་ཕྱིར་རང་སངས་རྒྱས་ཞེས་བྱ་བ་ཡིན་པས། དེ་ཡིན་ན་དགྲ་
བཅོམ་ཡིན་པས་ཁྱབ་པ་ཡིན་ནོ། །འདིར་ནི་སངས་རྒྱས་མེད་ཅིང་བྱང་སེམས་གཞན་མེད་པའི་
འཇིག་རྟེན་དུ་རང་ཉིད་གཅིག་པུར་གནས་ནས་བྱང་ཆུབ་མངོན་དུ་བྱེད་པ་ལ་གསུངས་པས་དགྲ་
57

བཅོམ་མིན་དགོས་པའི་ཕྱིར་རོ། གཞན་དུ་ན་ཐེག་ཆེན་དགྲ་བཅོམ་དུ་འགྱུར་བས་དགེ་འདུན་
དཀོན་མཆོག་གི་ནང་དུ་ཅིའི་ཕྱིར་སྟོན། དེ་བས་ན་མདོ་དང་འགྲེལ་པ་རྣམས་ལས་ཤིན་ཏུ་གསལ་
བར་གསུངས་པས་ཚུལ་དེ་ཡིན་པས་སྐབས་འདིར་ཐེག་དམན་རང་སངས་རྒྱས་དང་ཚུལ་འདྲ་
བས་བཏགས་པ་བར་འདོད་པ་ནི་བབ་ཅོལ་ལོ། །དེའི་ཕྱིར། ཐེག་དམན་ལ་ནི་རང་ཉིད་གཅིག་
ངུའི་ཕྱིར་སངས་རྒྱས་པས་རང་སངས་རྒྱས་ཞེས་བྱ་བ་ཡིན་ལ། འདིར་ནི་རང་ཉིད་གཅིག་པུར་
གནས་ནས་གནས་དེར་སངས་རྒྱ་བར་འགྱུར་བའི་ཕྱིར་རང་སངས་རྒྱས་ཞེས་བྱ་བ་ཡིན་ཅིང་།
མདོ་ལས་རང་བྱང་ཆུབ་ཏུ་མངོན་པར་རྫོགས་པར་འཚང་རྒྱ་བར་འགྱུར་བ་དག་ཡོད་དེ་ཞེས་
གསལ་བར་གསུངས་ཀྱང་འགྲེལ་པ་གཉིས་སུ་རང་སངས་རྒྱས་སོ་ཞེས་སྨོས་པ་ནི་ཚིག་ཚོགས་
སྐྱུངས་པ་ཡིན་པས། དོན་ནི་བསེར་རུ་ལྟར་གནས་ནས་རང་ཉིད་མངོན་པར་རྫོགས་པར་འཚང་
རྒྱ་བ་ཞེས་བྱ་བ་ཡིན་ཅིང་། དེ་ལྟ་བུ་དངོས་ཡིན་པའི་བྱང་སེམས་ཤིན་ཏུའང་ཡོད་དོ། །གཉིས་
པ་གྲངས་ལ་དཔྱད་པ་ནི་ཉི་ཤུའི་གྲངས་འཇོག་ཚུལ་ལ། ལེ་བརྒྱད་མར། གཞུང་གིས་ཟིན་པ་
ཉི་ཤུ་དང་བརྒྱད་པ་དང་། འབྲས་གནས་དང་པོ་གསུམ་དང༌། དགྲ་བཅོམ་འབྲས་ཞུགས་རྣམས་
ཀྱི་མདོ་ཉི་ཤུ་རྩ་ལྔ་འབྱུང་བ་ལ། འཕགས་པས་གཞུང་གི་འོག་མིན་འགྲོ་ནས་སྲིད་རྩེར་འགྲོ་བའི་
བར་ལྔ་པོ་གོང་འཕོ་བ་ཞེས་གཅིག་ཏུ་བགྲངས་ཤིང༌། བརྒྱད་པ་དང་འབྲས་གནས་བར་པ་གཉིས་
དགྲ་བཅོམ་ཞུགས་པ་དང་བཅས་པ་མནན་པས་ཉི་ཤུར་འཆད་ལ། སློབ་དཔོན་གྱིས་བརྒྱད་པ་
དང་། ཕྱིར་མི་འོང་འབྲས་གནས་ཙམ་པོ་དང༌། འོག་མིན་འགྲོ་རྣམས་དབྱེ་གཞིར་བྱས་ནས་
རང་རང་གི་དབྱེ་བ་ལས་གྲངས་འཛིན་ལ་སོགས་པ་མང་གྲངས་ཤིང༌། བྱང་སེམས་གཟུགས་
མེད་ཁམས་སུ་སྐྱེ་བ་དོན་དུ་མི་གཉེར་བས་སྲིད་རྩེར་འགྲོ་དང་གཟུགས་ཀྱི་ཆགས་བཅོམ་གཅིག་
ཏུ་བསྡུས་ནས་སོ་སོར་མ་བགྲངས་ཤིང༌། རྒྱུན་ཞུགས་དང་ཕྱིར་འོང་འབྲས་གནས་ཙམ་པོ་དང༌།
དགྲ་བཅོམ་ཞུགས་པ་གསུམ་མདོ་ལས་ཁ་བསྐངས་ཏེ་ཉི་ཤུར་མཛད་དོ། །གསུམ་པ་ས་མཚམས་
ནི༑ རྒྱུན་ཞུགས་ཞུགས་པའི་མ་མཐའ་ས་དང་པོ་དང༌། དགྲ་བཅོམ་ཞུགས་པ་ས་བཅུ་པ་ལ་
འཕགས་པས་བཤད་ཅིང༌། གཞན་རྣམས་ཀྱི་ནང་གསེས་ཀྱི་ས་མཚམས་ཞིབ་ཏུ་དཀའ་བར་སྣང་
58

ན་ལོགས་སུ་བཤད་པ་ལྟར་འདོད་དོ། །གཉིས་པ་ཡན་ལག་གི་དོན་ལ་མཚམས་སྦྱར་ནི། དགེ་
འདུན་དཀོན་མཆོག་གི་སྐབས་སུ་བདེ་བླག་ཏུ་རྟོགས་པར་བྱ་བའི་ཕྱིར་བར་སྐབས་ཀྱི་ཚིགས་སུ་
བཅད་པ་གསུངས་སོ། །རྩ་བ་ནི་དབང་པོ་ཞེས་སོགས་སོ། །འགྲེལ་པ་ལ་ལྔ་ལས། ཟུང་དང་
པོ་རྒྱུན་ཞུགས་ཀྱི་སྐོར་ལ་ཞུགས་གནས་གཉིས་ཀྱི་དང་པོ་ནི། འཆད་པར་འགྱུར་བའི་ལམ་ཤེས་
པ་ཉིད་ཀྱིས་བསྡུས་པ་མཐོང་བའི་ལམ་སྐད་ཅིག་བཅུ་དྲུག་གི་དང་པོ་བཅོ་ལྔ་གང་རུང་ལ་བརྟེན་
ནས་གནས་ཤིང་། སྔར་འདོད་པའི་སྒོམ་སྤངས་མ་སྤང་པའི་བྱང་སེམས་ཆོས་ཅན། འབྲས་
བུ་དང་པོ་ལ་ཞུགས་པ་ཡིན་ཏེ། ཀུན་སྦྱོར་སྤངས་པས་རབ་ཏུ་ཕྱེ་བའི་ཐེག་ཆེན་གྱི་དགེ་སྦྱོང་གི་
ཚུལ་གྱི་འབྲས་བུ་ཐོབ་ཕྱིར་དུ་བརྩོན་པས་སོ། །དབྱེ་ན་རྣམ་པ་གཉིས་ཏེ། དབང་རྟུལ་དད་
པའི་རྗེས་འབྲང་དང༌། དབང་རྣོན་ཆོས་ཀྱི་རྗེས་འབྲང་གི་བྱེ་བྲག་གོ།གཉིས་པ་ལ་ཙམ་ཁྱད་
གཉིས་ཀྱི་དང་པོ་ནི་དེའི་འོག་ཏུ་དེ་ཉིད་བཅུ་དྲུག་པ་ལ་གནས་པ་རྒྱུན་དུ་ཞུགས་པ་ཡིན་ནོ། །གཉིས་
པ་ནི། དེའི་འོག་ཏུ་དེ་ཉིད་སྒོམ་སྤངས་གསུམ་མམ་བཞི་སྤངས་ཤིང༌། ལྷའི་སྐྱེ་བ་རིགས་མཐུན་
གཉིས་སམ་གསུམ་ལེན་པ་ལྷ་དང་མིའི་སྐྱེ་བ་རིགས་མཐུན་གཉིས་སམ་གསུམ་ལེན་པ་ལྷ་དང་
མིའི་རིགས་ནས་རིགས་སུ་སྐྱེ་བ་ཉིད་ཀྱིས་འབྲས་གནས་ཙམ་པོ་ལས་གཞན་ཁྱད་པར་ཅན་རྣམ་
པ་གཉིས་ཡིན་ནོ། །ཟུང་གཉིས་པ་ཕྱིར་འོང་གི་སྐོར་ལ་ཞུགས་འབྲས་གཉིས་ལས། དང་པོ་
ནི༑ དེའི་འོག་ཏུ་སྔར་གྱི་བྱང་སེམས་དབང་པོ་རྟུལ་པོ་དང་རྣོན་པོ་དེ་གཉིས་བཅུ་དྲུག་པ་གནས་
པ་དད་པ་དང་མཐོང་བས་ཐོབ་པ་དག་ཆོས་ཅན། འབྲས་བུ་གཉིས་པ་ལ་ཞུགས་པ་ཡིན་ཏེ། ཕལ་
ཆེར་ལ་འདོད་ཆགས་དང་བྲལ་བ་ལས་རབ་ཏུ་ཕྱེ་བའི་ཐེག་དམན་གྱི་འབྲས་བུ་ཐོབ་ཕྱིར་དུ་བརྩོན་
པའི་བྱང་སེམས་ཡིན་པའི་ཕྱིར། འབྲས་གནས་ལ་ཙམ་ཁྱད་ཀྱི་དང་པོ་ནི། འདོད་ཉོན་དྲུག་
པ་སྤངས་པའི་རྣམ་གྲོལ་ལམ་ལ་གནས་པའི་བྱང་སེམས་ཆོས་ཅན། ལན་ཅིག་ཕྱིར་འོང་པ་ཡིན་
ནོ༑ གོང་གི་འབྲས་བུ་དེ་འདྲ་ལ་གནས་པའི་བྱང་སེམས་ཡིན་པའི་ཕྱིར། གཉིས་པ་ནི། བྱང་
སེམས་ཕྱིར་འོང་དེ་ཉིད་འདོད་པའི་སྒོམ་སྤང་ཉོན་མོངས་བདུན་ནམ་བརྒྱད་སྤང་ཞིང་དགུ་པ་
མ་སྤངས་པ་ནི་ཆོས་ཅན། གཞན་བར་ཆད་གཅིག་པ་ཡིན་ཏེ། འདོད་པར་སྐྱེ་བ་ལན་ཅིག་བླངས་
59

ནས་ཉེར་ལན་གྱི་ཕུང་པོ་སྤུངས་པའི་ཞི་བ་མངོན་དུ་བྱེད་པའི་ཕྱིར་འོང་ཡིན་པའི་ཕྱིར། ཟུང་
གསུམ་པ་ཕྱིར་མི་འོང་གི་སྒོར་ལ་ཞུགས་གནས་གཉིས་ཀྱིས་དང་པོ་ནི། དེའི་འོག་ཏུ་བྱང་སེམས་
དད་པ་དང་མཐོང་བས་ཐོབ་པ་དེ་དག་འདོད་པའི་སྒོམ་སྤངས་ཉོན་མོངས་དགུ་པ་སྤོང་བ་ལ་བརྩོན་
པ་ན་ཆོས་ཅན། འབྲས་བུ་གསུམ་པ་ལ་ཞུགས་པ་ཡིན་ཏེ། ཐ་མའི་ཆ་དང་མཐུན་པ་ལྔ་སྤངས་
པས་རབ་ཏུ་ཕྱེ་བའི་ཐེག་ཆེན་གྱི་འབྲས་བུ་ཐོབ་ཕྱིར་དུ་བརྩོན་པའི་ཕྱིར། དེ་ཡང་སྔ་མ་ངཞིན་
དུ་གྲངས་འཛིན་གཅིག་ཡིན། གཉིས་པ་ལ། དབྱེ་གཞི་ནི་དགུ་ཁ་དེ་སྤངས་པའི་རྣམ་གྲོལ་ལམ་
ལ་གནས་པའི་བྱང་སེམས་ཆོས་ཅན། ཕྱིར་མི་འོང་ཡིན་ཏེ། དེ་འདྲའི་འབྲས་བུ་ལ་གནས་པའི་
ཕྱིར། གཉིས་པ་ལ་དབྱེ་ན་ལྔ་ལས། དང་པོ་བྱང་སེམས་བར་མ་དོར་འདའ་བ་ནི། གཟུགས་
སུ་སྐྱེ་བའི་ཀུན་སྦྱོར་སྤངས་ལ། མངོན་པར་གྲུབ་པའི་ཀུན་སྦྱོར་མ་སྤངས་པས་གཟུགས་ཀྱི་བར་
སྲིད་གྲུབ་པ་ན་ལམ་མངོན་དུ་བྱས་ནས་ཉེར་ལེན་གྱི་ཕུང་པོ་སྤངས་པའི་ཞི་བ་འཐོབ་པའོ། །སྐྱེས་
ནས་འདའ་བ་ནི། ཀུན་སྦྱོར་གཉིས་ཀ་མ་སྤངས་པས་གཟུགས་སུ་སྐྱེས་ཙམ་ན་དེ་འཐོབ་
པའོ། །མངོན་པར་འདུ་བྱེད་དང་བཅས་པས་འདའ་བ་ནི། གཟུགས་སུ་སྐྱེས་ནས་འབད་རྩོལ་
ཆེན་པོས་དེ་འཐོབ་པའོ། །མངོན་པར་འདུ་བྱེད་པ་མེད་པར་ཡོངས་སུ་མྱ་ངན་ལས་འདའ་བ་
ནི༑ གཟུགས་སུ་སྐྱེས་ནས་འབད་པ་ཆུང་དུས་དེ་ཐོབ་པའོ། །ལྔ་པ་ནི། གོང་དུ་འཕོ་བ་སྟེ།
དེ་ཡང་གཉིས་ཀྱི་དང་པོ་འོག་མིན་གྱི་མཐར་ཐུག་པར་འགྲོ་བ་ནི། འཕར་བ་དང་། ཆེད་དུ་
འཇར་བ་དང་། གནས་ཐམས་ཅད་དུ་འཆི་འཕོ་བ་ཉིད་ཀྱིས་གོང་དུ་འཕོ་བ་སྲིད་རྩེར་འགྲོ་ལས་
གཞན་རྣམ་པ་གསུམ་སྟེ། རིམ་བཞིན་ཕྱི་མ་ལ་ཚངས་རིས་སུ་སྐྱེས་ནས། དེའི་རྗེས་མ་ལ་འོག་
མིན་དུ་དེ་འཐོབ་པ་དང༌། ཚངས་རིས་ནས་གནས་འོག་མ་གསུམ་གང་རུང་དུ་སྐྱེ་ཞིང་། བར་
གྱི་གནས་གཞན་བརྒལ་ཏེ་འོག་མིན་དུ་དེ་འཐོབ་པ་དང་། ཚངས་ཆེན་མ་གཏོགས་པའི་གཟུགས་
ཀྱི་གནས་གཞན་ཐམས་ཅད་དུ་སྐྱེས་ནས་འོག་མིན་དུ་དེ་འཐོབ་པ་རྣམས་སོ། །གཉིས་པ་བྱང་
སེམས་ཕྱིར་མི་འོང་དེ་ཉིད་སྲིད་པའི་རྩེ་མོའི་མཐར་ཐུག་པར་འགྲོ་བ་ནི་གཟུགས་ཀྱི་འདོད་ཆགས་
དང་བྲལ་བས་དེར་སྐྱེ་བའི་ནུས་པ་ཡོད་པ་སྟེ། དབྱེ་ན། མཐོང་བའི་ཆོས་ལ་ཞི་བ་དེ་འཐོབ་
60

པ་དང༌། རྣམ་ཐར་བརྒྱད་ཏིང་ངེ་འཛིན་གྱི་ལུས་ཀྱིས་མངོན་དུ་བྱེད་པ་གོང་འཕོ་ལས་གཞན་
རྣམ་པ་གཉིས་སོ། །བཞི་པ་དགྲ་བཅོམ་པ་ཉིད་ཀྱི་འབྲས་བུ་ལ་ཞུགས་པ་ནི། སྲིད་རྩེའི་ཉོན་
མོངས་དགུའི་ས་བོན་སྤོང་བ་ལ་བརྩོན་པའི་བྱང་སེམས་སོ། །ལྔ་པ་རྩ་བར་བསེ་རུ་ལྟ་བུ་ཞེས་
གསུངས་པ་རང་ཉིད་གཅིག་པུར་གནས་ནས་སངས་རྒྱས་ཐོབ་པར་བྱེད་པའི་བྱང་སེམས་ནི།
སངས་རྒྱས་མི་བཞུགས་ཤིང༌། བྱང་སེམས་གཞན་མེད་པའི་འཇིག་རྟེན་དུ་ཚེ་དེ་ལ་འཚང་རྒྱ་
བ་སྟེ། དེ་ལྟར་ན་ཉི་ཤུའོ། །
གསུམ་པ་དེ་དོན་ཉམས་སུ་བླངས་པ་ལས་རྟོགས་པ་སྐྱེ་བའི་རིམ་པ་བཤད་པ་ལ། ཐོག་
མར་སྒོམ་བྱུང་གི་རྟོགས་པ་ངེས་འབྱེད་ཆ་མཐུན་སྐྱེ་ཚུལ་བཤད་པ་དང༌། ཐེག་ཆེན་གྱི་སྒྲུབ་
པ་སྤྱིའི་རྣམ་གཞག་བཤད་པའོ། །དང་པོ་ལ་གཉིས་ལས། སྤྱིའི་དོན་ལ། རྟེན། ངོ་བོ། བློ་
རིགས་དཔྱད་པ་དང་གསུམ། དང་པོ་ནི། ཐེག་ཆེན་སྦྱོར་ལམ་སྐྱེ་བའི་ལུས་དང་། སེམས་ཀྱི་
རྟེན་ཇི་ལྟ་བུ་ཞེ་ན། ཚེ་དེ་ལ་སྐྱེ་བའི་རྟེན་གྱི་གང་ཟག་ནི། གླིང་གསུམ་གྱི་སྐྱེས་པ་དང༌། བུད་
མེད་འདོད་ལྷ་དང་བཅས་པ་གང་རུང་ཞིག་དགོས་ལ། སེམས་ཀྱི་རྟེན་ནི། བསམ་གཏན་ས་
དྲུག་གང་ཡང་རུང་བ་ལ་བརྟེན་ཅིང་བྱང་སེམས་ཐབས་མཁས་པས་འདོད་སེམས་ལ་ཡང་བརྟེན་
པར་ནུས་པ་ཡིན་ལ། སྤྱིར་ཞི་གནས་ཀྱི་སེམས་མཚན་ཉིད་ཚང་བ་ཞིག་ལ་མ་བརྟེན་པར་ལྷག་
མཐོང་གི་ཤེས་དངོས་སྐྱེ་མི་སྲིད་དོ།།གཟུགས་མེད་པའི་སེམས་ལ་བརྟེན་པ་མིན་ཏེ་ལྷག་མཐོང་
ཤས་ཆུང་བའི་ཕྱིར་རོ། །ཉེར་བསྡོགས་ཕྱི་མ་རྣམས་ལ་ཡང་མིན་ཏེ། དང་པོའི་དངོས་གཞི་
མ་ཐོབ་པར་དེ་དག་མི་འཐོབ་ཅིང་། དངོས་གཞི་ཐོབ་ནས་ཉེར་བསྡོགས་ལ་བརྟེན་པ་དགོས་པ་
མེད་དེ། ཞི་གནས་ཤས་ཆུང་བའི་ཕྱིར་རོ། །གཉིས་པ་ངོ་བོ་ལ། མཚན་ཉིད་དང་དབྱེ་བ་
གཉིས། དང་པོ་ནི། ཐེག་ཆེན་ཐར་པ་ཆ་མཐུན་རྫོགས་རྗེས་སུ་བྱུང་ཞིང་བདེན་པ་མངོན་རྟོགས་
དང་རྗེས་སུ་མཐུན་པའི་འཇིག་རྟེན་པའི་སྒོམ་བྱུང༌། གཉིས་པ་དབྱེ་བ་ལ། དྲོད། རྩེ་མོ། བཟོད་
པ༑ ཆོས་མཆོག་བཞིའོ། །དྲོད་ཀྱི་མཚན་ཉིད། ཐེག་ཆེན་སྦྱོར་ལམ་དུ་ཆོས་ཐམས་ཅད་
རང་བཞིན་མེད་པར་གཏན་ལ་ཕབ་པའི་དོན་སྒོམས་པས་གཟུང་བ་བདེན་མེད་ལ་གསལ་སྣང་
61

དང་པོར་ཐོབ་པ་ཙམ་གྱི་འཇིག་རྟེན་པའི་སྒོམ་བྱུང་། རྩེ་མོའི་མཚན་ཉིད། ཐེག་ཆེན་གྱི་དྲོད་
ལ་ལྟོས་ཏེ་གཟུང་བ་བདེན་མེད་ལ་གསལ་སྣང་ལྷག་པར་གྱུར་པ་ཙམ་གྱིས་རབ་ཏུ་ཕྱེ་བའི་འཇིག་
རྟེན་པའི་སྒོམ་བྱུང་། བཟོད་པའི་མཚན་ཉིད། འཛིན་པ་བདེན་མེད་ལ་གསལ་སྣང་དང་པོར་
སྐྱེས་པ་ཙམ་གྱིས་ཕྱེ་བའི་འཇིག་རྟེན་པའི་སྒོམ་བྱུང་། ཆོས་མཆོག་གི་མཚན་ཉིད། ཐེག་ཆེན་
གྱི་བཟོད་པ་ལ་བལྟོས་ཏེ། འཛིན་པ་བདེན་མེད་ལ་གསལ་སྣང་ལྷག་པར་གྱུར་པའི་འཇིག་རྟེན་
པའི་སྒོམ་བྱུང་། དེ་ཡང་སྤྱིར་ཆོས་ཐམས་ཅད་བདེན་མེད་དུ་སྒོམ་པར་འདྲ་ཡང་། ཇི་ལྟར་
རགས་པའི་རིམ་པས་རྟོགས་བྱ་ལ་གསལ་སྣང་རིམ་ཅན་དུ་སྐྱེ་བ་ཡིན་ནོ། །གསུམ་པ་བློ་རིགས་
དཔྱད་པ་ནི། ཁ་ཅིག་སྦྱོར་ལམ་འདི་དག་ཡུལ་ཆོས་ཉིད་ལ་སྒོམ་བྱུང་གི་གསལ་སྣང་ཐོབ་པའི་
ཕྱིར་རྣལ་འབྱོར་མངོན་སུམ་ཡིན་ནོ་ཞེས་ཟེར་རོ། །དེ་ལྟར་ན་ཐེག་ཆེན་སྦྱོར་ལམ་པས་ཆོས་
ཉིད་མངོན་སུམ་དུ་རྟོགས་པའི་ཕྱིར། ཐེག་ཆེན་འཕགས་པར་ཐལ་ཞིང་ཐེག་ཆེན་སྦྱོར་ལམ་
གྱིས་མཐོང་སྤང་གི་ས་བོན་སྤོང་ནུས་པར་ཐལ་ལོ། །ཁ་ཅིག་རྣལ་འབྱོར་མངོན་སུམ་ཡང་མིན་
ཞིང་། སྒྲ་དོན་འཛིན་པའི་རྟོག་པ་ཡང་མིན་གྱི། གཉིས་སྣང་གི་རྟོག་པ་ཙམ་མོ་ཞེས་ཟེར་རོ། །འོ་
ན་འདི་ཡུལ་ཆོས་ཉིད་ལ་སྒྲ་དོན་འཛིན་པའི་རྟོག་མེད་ཤེས་པ་ཡིན་ན། དེ་ཆོས་ཉིད་ལ་འཁྲུལ་
བའམ། མ་འཁྲུལ་བ་གང་ཡིན། དང་པོ་ལྟར་ན། ཐེག་ཆེན་སྦྱོར་ལམ་ཆོས་ཅན། ཆོད་ཉིད་
ལ་ལོག་ཤེས་ཡིན་པར་ཐལ། ཆོས་ཉིད་ལ་རྟོག་མེད་འཁྲུལ་ཤེས་ཡིན་པའི་ཕྱིར། གཉིས་པ་
ལྟར་ན་ཆོས་ཅན། རྣལ་འབྱོར་མངོན་སུམ་ཡིན་པར་ཐལ། ཆོས་ཉིད་ལ་རྟོག་མེད་མ་འཁྲུལ་
བའི་ཤེས་པ་ཡིན་པའི་ཕྱིར། ཞེས་པ་བཟློག་ཏུ་མེད་དོ། །དེས་ན་ཐེག་ཆེན་སྦྱོར་ལམ་མཉམ་
གཞག་ཡེ་ཤེས་ནི་སྒྲ་དོན་འཛིན་པའི་རྟོག་པ་ཡིན་ཏེ། རང་ཡུལ་ཆོས་ཉིད་དེ་དེའི་དོན་སྤྱི་ཤར་
བའི་སྒོ་ནས་འཛིན་པའི་བློ་ཡིན་པའི་ཕྱིར། འོན་ཀྱང་ཆོས་ཉིད་ལ་གསལ་སྣང་ཡོད་པར་བཤད་
པ་ནི། སྐོམ་སྟོབས་ཀྱིས་དེའི་དོན་སྤྱི་གསལ་བར་སྣང་བའི་དོན་ཡིན་གྱི། མངོན་སུམ་དུ་གསལ་
བར་སྣང་བའི་དོན་མིན་ནོ། །གཉིས་པ་ཡན་ལག་གི་དོན་ལ། མདོར་བསྟན། རྒྱས་བཤད།
དང་པོ་ལ་གསུམ་ལས། མཚམས་སྦྱར་ནི། ལས་དང་པོ་པ་དེ་ལྟར་གདམས་ངག་ཐོབ་པ་ལ་
62

ངེས་པར་འབྱེད་པའི་ཡན་ལག་འབྱུང་བས་དེའི་འོག་ཏུ་ངེས་པར་འབྱེད་པའི་ཡན་ལག་འཆད་
དོ༑ ༑རྩ་བ་ནི། ཁྱད་པར་འཕགས་སོ། །གང་ལས་ན། ཉན་ཐོས་བསེ་རུ་ལྟ་བུ་དང་བཅས་པ་
དག་གི་སྦྱོར་ལམ་ལས་སོ། །གང་ན་བྱང་ཆུབ་སེམས་དཔའ་སྐྱོབ་པ་ཡི་དྲོད་སོགས་སོ། །གང་
གིས་ན་དམིགས་པ་དང་ནི་རྣམ་པ་དང༌། །རྒྱུ་དང་ཡོངས་སུ་འཛིན་པ་དང་། རང་གི་བདག་
ཉིད་ཇི་བཞིན་དུ་རྣམ་རྟོག་བཞི་པོ་ལྡན་པ་ལ་བརྟེན་པ་དང༌། ཆུང་དང་འབྲིང་དང་ཆེན་པོ་ནི།
དབྱེ་བ་རྣམས་ཀྱིས་སོ། །ངག་དོན་ནི། ཐེག་ཆེན་གྱི་དྲོད་སོགས་བཞི་ཆོས་ཅན། ཐེག་དམན་
གྱི་དྲོད་སོགས་བཞི་ལས་ཁྱད་པར་འཕགས་ཏེ། དམིགས་པ། རྣམ་པ། རྒྱུ། ཡོངས་འཛིན།
རྟོག་པ། དབྱེ་བ་རྣམས་ཀྱིས་དེ་དག་ལས་ཁྱད་པར་འཕགས་པའི་ཕྱིར། དེ་ཡང་འཕགས་སེང་
གཉིས་ཀས་ཆུང་འབྲིང་གི་དབྱེ་བ་ཡང་ཁྱད་ཆོས་སུ་བཞེད་པ་ཡིན་ཏེ། འགྲེལ་ཆེན་གཉིས་སུ་
དེ་ལྟར་བཤད་པའི་ཕྱིར་རོ། །འོ་ན་ཆུང་འབྲིང་གི་དབྱེ་བ་ཁྱད་ཆོས་སུ་འགྱུར་ཚུལ་ཇི་ལྟ་བུ་སྙམ་
ན༑ འདིར་སྦྱོར་ལམ་བཅུ་གཉིས་སུ་ཕྱེ་བ་ནི། ཆོས་ཀྱི་བདག་མེད་ཀྱི་དམིགས་རྣམ་མི་འདྲ་
བ་བཅུ་གཉིས་ཀྱིས་ཕྱེ་བ་ཡིན་ལ། དེ་ལྟ་བུའི་དམིགས་རྣམ་མི་འདྲ་བའི་སྒོ་ནས་ཐེག་དམན་གྱི་
སྦྱོར་ལམ་ལ་དབྱེ་བ་བྱར་མེད་པའི་ཕྱིར་རོ། །འོ་ན་རྣམ་པའི་ཁྱད་ཆོས་དང་བཟློས་པར་མི་འགྱུར་
རམ་ཞེ་ན། དེ་ནི་ཆོས་ཀྱི་བདག་མེད་ཀྱི་རྣམ་པ་སྤྱིའི་ལྡོག་པ་ནས་བསྟན་ཞིང་། འདི་ནི་དེ་ལ་
ཡང་རྣམ་པ་མི་འདྲ་བ་དུ་མ་དབྱེར་ཡོད་པའི་ལྡོག་པ་ནས་ཁྱད་ཆོས་སུ་བརྗོད་པ་ཡིན་པའི་ཕྱིར།
དེ་ལྟར་ན་ཉི་ཁྲི་སྣང་བར་རྣམ་པའི་ཁྱད་པར་གྱིས་ནི་རྣམ་པ་ཆུང་ངུ་དང་། འབྲིང་དང༌། ཆེན་
པོ་ཡིན་ཏེ། ཞེས་གསུངས་པས་ལེགས་པར་བཤད་པར་འགྱུར་རོ། །འོ་ན་འགྲེལ་ཆུང་དུ་ཆུང་
འབྲིང་གི་དབྱེ་བ་ཁྱད་ཆོས་སུ་བཤད་པ་ཅི་ཞེ་ན། ཤིན་ཏུའང་བཤད་པ་ཡིན་ཏེ། དམིགས་པ་
མི་རྟག་ལ་སོགས་པ། ཞེས་སོགས་རྩ་འགྲེལ་རྣམས་ཀྱིས་ཆོས་ཀྱི་བདག་མེད་རྟོགས་པའི་དམིགས་
རྣམ་མི་འདྲ་བ་བཅུ་གཉིས་ཀྱི་སྒོ་ནས་ཆུང་འབྲིང་ཆེན་པོ་བཅུ་གཉིས་སུ་དབྱེ་བ་བྱེད་ཚུལ་རྒྱས་
པར་འཆད་པ་ཡིན་པའི་ཕྱིར་རོ། །དེ་བས་ན། དེ་དག་ནི་དམིགས་རྣམ་གྱི་ཁྱད་ཆོས་ཙམ་པོ་
རྒྱས་པར་འཆད་པ་མིན་ལ། མདོར་བསྟན་གྱི་འགྲེལ་པ་ལས་ཀྱང༌། དེའི་འོག་ཏུ་ཆོས་ཀྱི་མཆོག་
63

ཅེས་བྱ་བ་ཞེས་པ་ཡན་ཆད་ཀྱིས་ཁྱད་གཞི་བསྟན་ནས། ཆུང་ངུ་དང་འབྲིང་དང་ཆེན་པོ་འཆད་
པར་འགྱུར་བ་ཞེས་པ་ཡན་ཆད་ཀྱིས་ཆུང་འབྲིང་གི་དབྱེ་བ་ཁྱད་ཆོས་སུ་སྟོན་ཅིང༌། དེ་ཉིད་
ཁྱད་ཆོས་སུ་འགྱུར་བའི་རྒྱུ་མཚན། བྱང་ཆུབ་སེམས་དཔའ་རྣམས་ཀྱི་ངེས་པར་འབྱེད་པའི་
ཆ་དང་མཐུན་པ་རྣམས་ནི། ཞེས་བྱ་བ་ལ་སོགས་པས་འཆད་དོ། །དེས་ན་གཞུང་ཕལ་ཆེ་བར་
ཆུང་དང་འབྲིང་དང་ཆེན་པོ་འཆད་པར་འགྱུར་བ་ཞེས་པ་ལས་མི་འབྱུང་ཡང་མ་དག་པར་མངོན་
པས་འཆད་པར་འགྱུར་བ་དང་། ཞེས་བཤད་པར་བྱའོ། །དེ་ལྟར་བྱས་ན་འགྲེལ་ཆེན་དང་
ཤིན་ཏུ་འགྲིག་པ་འགྱུར་ཏེ། འགྲེལ་ཆེན་ལས་ངེས་པར་པར་འབྱེད་པའི་ཆ་དང་མཐུན་པ་བཞི་
པོ་འཇིག་རྟེན་པའི་སྒོམ་པ་ལས་བྱུང་བའི་དྲོ་བར་གྱུར་པ་ཞེས་བྱ་བ་ལ་སོགས་པ་བརྗོད་པར་བྱ་
བ་ཡིན་པ་ལས། ཞེས་པ་ཡན་ཆད་ཀྱིས་ཁྱད་ཆོས་བསྟན་ཅིང༌། དེ་བཞིན་དུ་ཇི་སྐད་བཤད་
པའི་རྣམ་པར་རྟོག་པ་དང་ལྡན་པ་ལ་བརྟེན་པ་འདི་དག་རེ་རེ་ཞིང་ཆུང་ངུ་དང་འབྲིང་དང་ཆེན་
པོའི་དབྱེ་བས་ཁྱད་པར་དུ་འཕགས་པ་ཡང་བརྗོད་པར་བྱ་བ་ཡིན་པས་ཞེས་གསུངས་པའི་ཕྱིར་
རོ༑ ༑སྔོན་ཆད་ངེས་འབྱེད་ཆ་མཐུན་གྱི་གཞུང་འདི་དག་ཆ་ཙམ་ཡང་འཆད་ཤེས་པ་མ་བྱུང་
བར་སྣང་ངོ༌། །འགྲེལ་པ་ནི། ཁྱད་པར་དུ་འཕགས་པ་ཡིན་ནོ། ཞེས་དྲང་ངོ་། །གང་ལས་
ན༑ ཉན་ཐོས་ལ་སོགས་པ་དྲོ་བ་ལས་སོ། །གང་ན། བྱང་ཆུབ་སེམས་དཔའ་རྣམས་ཀྱིས་
ཐོས་པ་ལ་སོགས་པ་རབ་ཀྱི་མཐར་ཕྱིན་པ་ཐོབ་པ་ཐར་པའི་ཆ་དང་མཐུན་པ་དད་པ་ལ་སོགས་
པའི་མཚན་ཉིད་ཀྱི་དགེ་བའི་རྩ་བའི་འོག་ཏུ་བྱུང་བ་འབྲས་བུ་བདེན་པ་བཞི་རྟོགས་པ་དང་རྗེས་
སུ་མཐུན་པ། ངོ་བོ་འཇིག་རྟེན་པའི་སྒོམ་པ་ལས་བྱུང་བ། དབྱེ་ན། ངེས་པར་འབྱེད་པའི་ཆ་
དང་མཐུན་པ་བཞི་པོ་དྲོ་བར་གྱུར་པ་ཞེས་བྱ་བའི་དགེ་བའི་རྩ་བ་དང་། དེའི་འོག་ཏུ་རྩེ་མོར་གྱུར་
བ་དང༌། དེའི་འོག་ཏུ་བཟོད་པར་གྱུར་པ་དང༌། དེའི་འོག་ཏུ་ཆོས་ཀྱི་མཆོག་ཅེས་བྱ་བ་རྣམས་
སོ༑ ༑ཁྱད་ཆོས་གང་གིས་ན་ཆུང་ངུ་ལ་སོགས་པ་རིམ་གྱིས་སྐྱེ་བས་སམ། བྱང་ཆུབ་སེམས་
དཔའ་དང་འབྲེལ་པ་དབང་པོ་རྟུལ་པོ་ལ་སོགས་པ་གང་ཟག་གིས་ཆོས་ཀྱི་བདག་མེད་རྟོགས་ཚུལ་
མི་འདྲ་བའི་བྱེ་བྲག་གིས་ཕྱེ་བ་ཆུང་ངུ་དང་འབྲིང་དང་ཆེན་པོ་འཆད་པར་འགྱུར་བ་དང་། དམིགས་
64

པའི་ཁྱད་པར་གྱིས་ངོ་བོ་ཉིད་བདེན་པ་བཞིའི་དངོས་པོ་མི་རྟག་སོགས་ལ་དམིགས་པ་དང༌། ཆོས་
སུ་བལྟ་བའི་གཉེན་པོ་ཉིད་ཀྱིས་བདེན་པར་མངོན་པར་ཞེན་པ་མེད་པ་ལ་སོགས་པ་རྣམ་པར་ཞུགས་
པ་དང༌། ཐེག་པ་གསུམ་ཆར་གཏོགས་པ་སྟེ། མཐོང་ལམ་དུ་བདག་མེད་གསུམ་ག་རྟོགས་
པའི་རྒྱུའི་ངོ་བོ་དང༌། དགེ་བའི་བཤེས་གཉེན་ཐབས་ལ་མཁས་པའི་མཚན་ཉིད་ཀྱིས་སྲིད་ཞི་ལས་
ཡོངས་སུ་འཛིན་པ་དང་ལྡན་པ་དང༌། མཐོང་བ་དང་སྒོམ་པས་སྤང་བར་བྱ་བའི་གཟུང་བ་དང་
འཛིན་པའི་རྣམ་པར་རྟོག་པ་རྣམ་པ་བཞི་པོ་རྩེ་མོའི་སྐབས་ནས་འཆད་པར་འགྱུར་བའི་ཚུལ་དག་
དང་འབྲེལ་པར་འབྱུང་བ་ཡིས་སོ། །ངག་དོན་སྔར་དང་འདྲའོ། །དེ་དག་གི་ཁྱད་པར་དུ་འཕགས་
པའི་རྒྱུ་མཚན་ཅི་ཞེ་ན། ཁྱད་ཆོས་ཐ་མ་ལྔ་པོ་ཇི་སྐད་བཤད་པ་དེ་དག་གིས་ཁྱད་པར་དུ་འཕགས་
པར་འགྱུར་ཏེ། ཉན་ཐོས་དེ་དག་གི་དྲོ་བར་གྱུར་པ་ལ་སོགས་པ་དགེ་བའི་རྩ་བ་ནི་ཐེག་དམན་
གྱི་ལུགས་ལས་གཟུགས་སུ་རུང་བ་ལ་སོགས་པའི་མཚན་ཉིད་ཀྱི་དངོས་པོའི་བདག་ཉིད་ཀྱིས་བདེན་
པ་བཞི་ཙམ་ལ་དམིགས་པ་དང༌། གང་ཟག་གི་བདག་ཏུ་བལྟ་བའི་གཉེན་པོ་ཉིད་ཀྱིས་མི་རྟག་
པ་ལ་སོགས་པའི་རྣམ་པར་ཞུགས་པ་དང་། རང་གི་ཐེག་པ་བདག་མེད་ཉི་ཚེ་བ་རྟོགས་པ་ཁོ་ནའི་
ཆེད་དུ་དང་།སྔར་བཤད་པའི་ཡོངས་སུ་འཛིན་པ་དང་བྲལ་བ་དང་། རྣམ་པར་རྟོག་པ་རྣམ་པ་
བཞི་དང༌། ཐེག་ཆེན་སྦྱོར་ལམ་ལ་ལྡན་པའི་ཚུལ་དེ་ཉིད་ཀྱིས་མི་ལྡན་པར་འབྱུང་ངོ་ཞེས་འབྱུང་
བའི་ཕྱིར་རོ། །ཁྱད་ཆོས་དང་པོ་ཆུང་འབྲིང་གི་དབྱེ་བ་དེ་ཉིད་ཀྱིས་ཀྱང་ཁྱད་པར་དུ་འཕགས་
པ་ཡིན་ཏེ། བྱང་ཆུབ་སེམས་དཔའ་རྣམས་ཀྱིས་ངེས་པར་འབྱེད་པའི་ཆ་དང་མཐུན་པ་བཅུ་གཉིས་
པོ་དེ་རྣམས་ནི་ཐབས་ལ་མཁས་པའི་སྟོབས་ཀྱིས་བཟོད་པ་འབྲིང་གི་གནས་སྐབས་ཁ་ཅིག་ཏུ་ནི་
རྒྱུའི་སྒོ་ནས་ཆོས་མཆོག་ཆུང་ངུའི་གནས་སྐབས་ཁ་ཅིག་ཏུ་ནི་འབྲས་བུའི་གནས་སྐབས་བཟོད་
པ་ཆུང་ངུའི་གནས་སྐབས་ཁ་ཅིག་ཏུ་ནི་བདེན་གཉིས་ཀྱི་ངོ་བོ་ཉིད་ཀྱི་སྒོ་ནས་དྲོད་ཆུང་ངུ་སོགས་
ཁ་ཅིག་ཏུ་ནི་ཉིད་ཀྱི་རྣམ་པའི་སྒོ་ནས་ཁྱད་ཆོས་ཇི་ལྟར་སྲིད་པ་བཞིན་ཁྱད་གཞི་བདེན་པ་བཞིའི་
དངོས་པོ་ལ་དམིགས་པའི་སྒོ་ནས་ཕྱེ་བ་ཡིན་ཅིང་། ཉན་རང་ཐབས་མི་མཁས་པའི་སྦྱོར་ལམ་
ལ་དེ་འདྲའི་སྒོ་ནས་དབྱེ་བ་བྱར་མེད་པའི་ཕྱིར་རོ། །ཆོས་ཀྱི་བདག་མེད་རྟོགས་པའི་དམིགས་
65

རྣམ་མི་འདྲ་བ་བཅུ་གཉིས་པོ་དེར་ངེས་སམ་ཞེ་ན། སྔ་མ་བཅུ་གཉིས་པོ་དེ་བཞིན་དུ། ཆོས་
ཀྱི་བདག་མེད་ཀྱི་རྣམ་པ་གཞན་གྱིས་ཀྱང་བདེན་པ་བཞི་ལ་ཀུན་ཏུ་དམིགས་སོ་ཞེས་བྱ་བར་ཤེས་
པར་བྱ་སྟེ། ཤེས་སྒྲིབ་རིགས་ཇི་སྙེད་པའི་གཉེན་པོ་ཡང་དེ་སྙེད་འཇུག་པའི་ཕྱིར་རོ། །འོ་ན་
དེ་དག་ཐམས་ཅད་འདིར་མི་འཆད་པ་ཅི་ཞེ་ན། མདོར་བསྡུས་ཏེ་རྣམ་པར་བགྲོལ་བ་ཙམ་དུ་
བརྗོད་པར་འདོད་པས་མ་སྤྲོས་སོ། །བདེན་བཞི་ལ་རྣམ་པ་དེ་ཙམ་ཡོད་པ་མི་འཐད་དེ། བཅུ་
དྲུག་ཏུ་ངེས་པར་གསུངས་པས་སོ་ཞེ་ན། གང་གི་ཕྱིར་འདི་ནི་ཐེག་དམན་ལས་རྣམ་པར་གཞག་
པ་གཞན་ཁོ་ན་ཡིན་ཏེ། དེའི་ཕྱིར་ཐེག་པ་གཞན་ལ་བརྟེན་ནས་ནི་དེ་དང་མི་མཐུན་པའི་ཐེག་
ཆེན་གྱི་སྐབས་གང་དུ་ཡང་སུན་འབྱིན་པར་བརྗོད་པར་མི་བྱའོ། །གཉིས་པ་རྒྱས་པར་བཤད་
པ་ལ། དབྱེ་བ་དང་རྒྱུའི་ཁྱད་ཆོས་རྟོག་པའི་ཁྱད་ཆོས། ཡོངས་འཛིན་གྱི་ཁྱད་ཆོས་བཤད་པ་
དང་གསུམ། དང་པོ་ལ་སྤྱིའི་མཚམས་སྦྱར། སོ་སོའི་དོན་བཤད། བརྗོད་ཚུལ་ལ་རྩོད་པ་
སྤང་བ་དང་གསུམ།དང་པོ་ནི། གང་གི་སྒོ་ནས་ཆུང་འབྲིང་ཆེན་པོ་བཅུ་གཉིས་སུ་འབྱེད་པའི་
དམིགས་པ་དང་རྣམ་པའི་ཁྱད་པར་ཇི་ལྟ་བུ་ཡིན་ཞེ་ན་དེའི་ཕྱིར་ཞེས་སོགས་སོ། །གཉིས་པ་
ལ་བཞི་ཡི་དང་པོ་དྲོད་ལ་གསུམ་དུ་འབྱེད་པའི་ཚུལ་ལ། རྩ་འགྲེལ་གཉིས་ཀྱི་དང་པོ་ནི་དམིགས་
པ་ཞེས་སོགས་སོ།།ཐེག་པ་གསུམ་ཆར་ཐོབ་པའི་རྒྱུ་ཞེས་པ་བཅུ་གཉིས་པོ་ཐམས་ཅད་ཀྱི་མཇུག་
ཏུ་རེ་རེ་ཞིང་སྦྱར་རྒྱུ་ཡིན་པས། རྩ་བར་དྲོད་ཆུང་ངུའི་མཇུག་ཏུ་སྦྱར་བ་ཡིན་ཀྱང་། འགྲེལ་
པས་ཚིག་ཚོགས་སྐྱུངས་པའི་ཕྱིར་ཕྱོགས་གཅིག་ཏུ་བཤད་དོ། །འགྲེལ་བ་ལ། དམིགས་རྣམ་
གྱི་ཁྱད་པར་གསུམ་བཤད་པ་དང་། དེ་ཉིད་ཀྱི་ཕྱིར་དྲོད་ལ་གསུམ་དུ་ཕྱེ་བ་སྒྲ་དོན་དང་བཅས་
པའོ། །དང་པོ་ནི། དེ་ལ་དུཿ་ཁ་ལ་སོགས་པའི་བདེན་པ་བཞི་པོ་ལ་བརྟེན་པ་མི་རྟག་པ་ལ་སོགས་
པ་རྣམ་པ་བཅུ་དྲུག་ཆོས་ཅན། དྲོད་ཆུང་ངུའི་དམིགས་པ་ཡིན་ཏེ། དེས་བདེན་འཛིན་གྱི་སྒྲོ་
འདོགས་གཅོད་པའི་གཞི་ཡིན་པའི་ཕྱིར། དྲོད་ཆུང་ངུ་ལ་གནས་པའི་བྱང་སེམས་ཀྱི་རྒྱུད་ཀྱི་
སྡུག་བསྔལ་ལ་སོགས་པའི་བདེན་པ་ལ་མངོན་པར་ཞེན་པ་དང་། ལྷག་པར་དམིགས་པ་ལ་སོགས་
པ་འགོག་པའི་ཡེ་ཤེས་ཆོས་ཅན། ཐེག་ཆེན་གྱི་དྲོད་ཆུང་ངུ་དེའི་རྣམ་པ་ཡིན་ཏེ། དམིགས་པ་
66

དེ་ལ་བདེན་འཛིན་གྱི་སྒྲོ་འདོགས་གཅོད་པའི་དྲོད་ཆུང་ངུའི་འཛིན་སྟངས་ཡིན་པའི་ཕྱིར། སྦྱོར་
བ་འགོད་ཚུལ་འདི་གཉིས་དམིགས་རྣམ་ལྷག་མ་ཐམས་ཅད་ལ་རིགས་འགྲེའོ། །ཐེག་ཆེན་གྱི་
དྲོ་བ་ལ་སོགས་པ་ཐམས་ཅད་ཀྱང་ཐེག་པ་གསུམ་ཆར་གཏོགས་པ་སྟེ། ཐེག་ཆེན་མཐོང་ལམ་
དུ་བདག་མེད་གསུམ་ག་མངོན་སུམ་དུ་མཐོང་བའི་རྒྱའི་ངོ་བོ་ཡིན་པར་ཁོང་དུ་ཆུད་པར་བྱའོ། །ཐེག་
ཆེན་གྱི་དྲོད་འབྲིང་གི་དམིགས་པ་ནི། མོས་པ་དང་དེ་ཁོ་ན་ཉིད་ཡིད་ལ་བྱེད་པ་དག་གིས་གྲངས་
བཞིན་དུ་གཟུགས་ལ་སོགས་པ་སྒྲུབ་པ་བདེན་པ་བ་དང༌། དེ་འགོག་པའི་དགག་པ་བདེན་པ་བདག་
མི་དམིགས་ཤིང་མ་མཐོང་བ་ཞེས་བྱ་བས་ཁྱད་པར་དུ་བྱས་པའི་ཆོས་ཉིད་ཡིན་ནོ། །རྣམ་པ་
ནི༑ དོན་དམ་པར་མིང་ཐམས་ཅད་མེད་པ་ཉིད་ཀྱིས་རྒྱུན་མི་འདྲ་བ་དང་། རྒྱུན་འདྲ་བར་
འཇུག་པའི་མཚན་ཉིད་དག་བདེན་པར་མེད་པ་ཞེས་བྱ་བ་རྟོགས་པའི་དྲོད་འབྲིང་གི་ཡེ་ཤེས་ཡིན་
ནོ༑ ༑ཆེན་པོའི་དམིགས་པ་ནི་གཟུགས་ནས་སངས་རྒྱས་ཞེས་བྱ་བའི་བར་གྱི་ཆོས་ཐམས་ཅད་
བརྡར་བཏགས་པའི་ཆོས་ཐ་སྙད་པ་ཡིན་ནོ་ཞེས་བྱ་བས་ཁྱད་པར་དུ་བྱས་པའི་ཆོས་ཉིད་ཡིན་
ནོ༑ ༑རྣམ་པ་ནི་དགེ་བ་ལ་སོགས་པ་ཉིད་ཀྱི་ཆོས་དོན་དམ་པར་གང་དུ་ཡང་བརྗོད་དུ་མེད་པ་
ཞེས་བྱ་བ་རྟོགས་པའི་དྲོད་ཆེན་པོའི་ཡེ་ཤེས་ཡིན་ནོ། །གཉིས་པ་ནི། དེ་ལྟར་ན་ཐེག་ཆེན་གྱི་
དྲོ་བར་གྱུར་པ་དམིགས་པ་དང་རྣམ་པ་གསུམ་པོ་དེ་དང་ལྡན་པ་རྣམ་པ་གསུམ་མོ། །ཙིའི་ཕྱིར་
དྲོད་ཅེས་བྱ་ཞེ་ན། རྣམ་པར་མི་རྟོག་པའི་ཡེ་ཤེས་ཀྱི་མེའི་སྔ་ལྟས་སུ་གྱུར་པའི་སྒོམ་བྱུང་གི་
ཡེ་ཤེས་དང་པོ་ཡིན་པའི་ཕྱིར་རོ། །གཉིས་པ་རྩེ་མོ་གཉིས་ཀྱི་རྩ་བ་ནི། གཟུགས་སོགས་མི་
གནས་དེ་དག་ནི། ཅེས་སོགས་སོ། །འགྲེལ་པ་ལ་སྔར་ལྟར་གཉིས་ཀྱི་དང་པོ་ནི། ཆུང་ངུའི་
དམིགས་པ་ནི། གཟུགས་ལ་སོགས་པ་ནི་དོན་དམ་པར་གཟུགས་ལ་སོགས་པ་རང་གི་ངོ་བོ་དང་
བྲལ་བའི་ངོ་བོ་ཉིད་ཡིན་པས་རང་གི་ངོ་བོ་སྟོང་པ་ཉིད་ཀྱིས་གཟུགས་ལ་སོགས་པ་ལ་བདེན་པར་
མི་གནས་པ་ཞེས་བྱ་བས་ཁྱད་པར་དུ་བྱས་པའི་ཆོས་ཉིད་ཡིན་ནོ། །རྣམ་པ་ནི། དོན་དམ་པར་
གཟུགས་ལ་སོགས་པ་ཆོས་ཐམས་ཅད་དང༌། སྟོང་པ་ཉིད་དག་ཕན་ཚུན་ངོ་བོ་གཅིག་ཡིན་པས་
སྟོང་པ་ཉིད་ལ་མི་རྟག་པ་ལ་སོགས་པ་བདེན་པར་མེད་པ་ཉིད་ཀྱིས་གཟུགས་ལ་སོགས་པ་དག་
67

ལ་རྟག་པ་དང་མི་རྟག་པ་ལ་སོགས་པ་ཉིད་དུ་བདེན་པར་མི་གནས་པ་ཞེས་བྱ་བ་རྩེ་མོ་ཆུང་ངུའི་
ཡེ་ཤེས་སོ། །འབྲིང་གི་དམིགས་པ་ནི། ཆོས་ཀྱི་དབྱིངས་ཀྱི་ངོ་བོ་ཉིད་ཀྱིས་མི་རྟག་པ་ལ་སོགས་
པ་དང་སྟོང་པ་ཉིད་རྣམས་ནི་བདེན་པའི་རང་གི་ངོ་བོ་མེད་པ་ཡིན་པས། མི་རྟག་པ་ཉིད་ལ་སོགས་
པ་དང་སྟོང་པ་ཉིད་དག་ཕན་ཚུན་བདག་ཉིད་གཅིག་པ་ཞེས་བྱ་བས་ཁྱད་པར་དུ་བྱས་པའི་ཆོས་
ཉིད་ཡིན་ནོ། །རྣམ་པ་ནི་བདེན་པའི་ངོ་བོ་ཉིད་བཀག་པས་གཟུགས་ལ་སོགས་པ་ལ་རང་གིར་
མི་བྱེད་པ་ཞེས་བྱ་བ་རྩེ་མོ་འབྲིང་གི་ཡེ་ཤེས་གང་ཡིན་པ་དེ་ཡིན་ནོ། །ཆེན་པོའི་དམིགས་པ་ནི།
བདེན་པའི་ངོ་བོ་ཉིད་མེད་པ་ཉིད་ཀྱིས་གཟུགས་ལ་སོགས་པ་དེ་དག་ལ་སྔོན་པོ་ལ་སོགས་པའི་ཆོས་
སྤྲོས་པས་མཚན་མར་མི་མཐོང་བ་ཞེས་བྱ་བས་ཁྱད་པར་དུ་བྱས་པའི་ཆོས་ཉིད་ཡིན་ནོ། །རྣམ་
པ་ནི། རྩེ་མོ་ཆེན་པོའི་ཤེས་རབ་ཀྱིས་ཡང་དག་པར་ཆོས་རབ་ཏུ་རྣམ་པར་འབྱེད་པས་དངོས་
པོ་ཐམས་ཅད་བདེན་པར་མི་དམིགས་པར་ངེས་པར་རྟོག་པ་ཞེས་བྱ་བ་ཡིན་ནོ། །གཉིས་པ་ནི།
དེ་ལྟར་ན་རྩེ་མོར་གྱུར་བ་དམིགས་པ་དང་རྣམ་པ་དང་ལྡན་པ་རྣམ་པ་གསུམ་མོ། །ཅིའི་ཕྱིར་
རྩེ་མོར་གྱུར་པ་ཞེས་བྱ་ཞེ་ན། མི་མཐུན་ཕྱོགས་ཀྱིས་དགེ་བའི་རྩ་བ་གཡོ་བ་ལས་ཁྱད་པར་དུ་
འཕགས་པའི་རྩེ་མོ་ཡིན་པའི་ཕྱིར་རོ། །གསུམ་པ་བཟོད་པ་ལ་གཉིས་ཀྱི་དང་པོ་ནི། །གཟུགས་
སོགས་ངོ་བོ་ཉིད་མེད་ཉིད། ཅེས་སོགས་སོ། །འགྲེལ་པ་ལ་སྔར་ལྟར་གཉིས་ཀྱི་དང་པོ་ལ།
ཐེག་ཆེན་གྱི་བཟོད་པ་ཆུང་ངུའི་དམིགས་པ་ནི་གཟུགས་རུང་སོགས་མཚན་ཉིད་ཀྱི་ངོ་བོ་ཉིད་དང་།
གཟུགས་སོགས་ངོ་བོ་ཉིད་ཀྱིས་མཚན་ཉིད་དག་གི་རང་བཞིན་སྟོང་པ་ཉིད་དུ་གཅིག་པ་ཉིད་ཀྱིས་
གཟུགས་ལ་སོགས་པ་བདེན་པའི་ངོ་བོ་ཉིད་མེད་པ་ཉིད་ཅེས་བྱ་བས་ཁྱད་པར་དུ་བྱས་པའི་ཆོས་
ཉིད་ཡིན་ནོ། །རྣམ་པ་ནི། བདེན་པའི་དངོས་པོ་མེད་པ་ཉིད་ཡིན་ཀྱང་སྐྱེ་བོ་དམིགས་པ་ཅན་
གྱི་ངོར་གཟུགས་ལ་སོགས་པ་ངོ་བོ་ཉིད་མེད་དོ་ཞེས་བྱ་བར་རྟོགས་པའི་བཟོད་པ་ཆུང་ངུའི་ཡེ་
ཤེས་ཡིན་ནོ། །འབྲིང་གི་དམིགས་པ་ནི༑ རང་བཞིན་གྱིས་མ་སྐྱེས་པ་ཉིད་ཀྱིས་གཟུགས་ལ་
སོགས་པ་ལ་བདེན་པའི་སྐྱེ་བ་ཡང་མེད་མྱ་ངན་ལས་འདས་པ་ཡང་མེད་ཅེས་བྱ་བས་ཁྱད་པར་
དུ་བྱས་པའི་ཆོས་ཉིད་ཡིན་ནོ། །རྣམ་པ་ནི། ཆོས་ཐམས་ཅད་ཀྱི་རང་གི་ངོ་བོ་རྟོགས་པ་ཁོ་
68

ནས་ལུས་ལ་སོགས་པ་རྣམ་པ་ཐམས་ཅད་དུ་རྣམ་པར་དག་པའི་རྒྱུར་གྱུར་པ་ཞེས་བྱ་བ་བཟོད་
པ་འབྲིང་གི་ཡེ་ཤེས་ཡིན་ནོ། །ཆེན་པོའི་དམིགས་པ་ནི། དོན་དམ་པར་རང་དང་སྤྱིའི་མཚན་
ཉིད་མི་འཐད་པས། ཆོས་ཐམས་ཅད་མཚན་མ་མེད་པ་ཉིད་ཅེས་བྱ་བས་ཁྱད་པར་དུ་བྱས་པའི་
ཆོས་ཉིད་ཡིན་ནོ། །རྣམ་པ་ནི། རང་བཞིན་ཁོ་ནས་གཟུགས་ལ་སོགས་པ་མཚན་མ་རྣམས་
ཀྱི་རྟེན་དང་བྲལ་བ་ཉིད་ཀྱིས་སྤྲོས་པའི་མཐའ་གང་དུ་ཡང་མོས་པ་ཡིད་ལ་བྱེད་པས་མི་མོས་ཤིང་
དེ་ཁོ་ན་ཉིད་ཡིད་ལ་བྱེད་པས་ཡོངས་སུ་ཤེས་པ་མེད་པ་ཞེས་བྱ་བའི་བཟོད་ཆེན་གྱི་ཡེ་ཤེས་ཡིན་
ནོ༑ ༑གཉིས་པ་ནི། དེ་ལྟར་ན་བཟོད་པར་གྱུར་པ་དམིགས་པ་དང་རྣམ་པ་དང་ལྡན་པ་རྣམ་
པ་གསུམ་མོ། །ཅིའི་ཕྱིར་བཟོད་པ་ཞེས་བྱ་ཞེ་ན། ཕྱིན་ཆད་ངན་འགྲོར་སྐྱེ་བ་མེད་པས་ཆོས་
ཆེན་པོ་སྟོང་ཉིད་ལ་བཟོད་པའི་ཡེ་ཤེས་དང་པོ་ཡིན་པའི་ཕྱིར་རོ།།བཞི་པ་ཆོས་མཆོག་ལ་གཉིས་
ཀྱིས་རྩ་བ་ནི། ཏིང་ངེ་འཛིན་སོགས་སོ། །འགྲེལ་པ་ལ་སྔར་ལྟར་གཉིས་ཀྱི། དང་པོ་ལ་ཐེག་
ཆེན་ཆོས་མཆོག་ཆུང་ངུའི་དམིགས་པ་ནི། ཆོས་ཐམས་ཅད་སྐྱེ་བ་མེད་པ་དང་དཔའ་བར་འགྲོ་
བ་ལ་སོགས་པའི་ཏིང་ངེ་འཛིན་བསྒོམས་པར་བྱའོ་ཞེས་བྱ་བས་ཁྱད་པར་བྱས་པའི་སྒོ་ནས་མ་
འོངས་པ་ན་བསྒོམ་བྱ་ཏིང་ངེ་འཛིན་དེ་དག་གི་ཆོས་ཉིད་དམིགས་པ་ཡིན་ནོ། །རྣམ་པ་ནི། རང་
གི་སྨོན་ལམ་དང་བསོད་ནམས་དང་ཡེ་ཤེས་དང་ཆོས་ཀྱི་དབྱིངས་ཀྱིས་ལྷུན་གྱིས་གྲུབ་པར་འཇིག་
རྟེན་གྱིས་ཁམས་ཐམས་ཅད་དུ་བསྐལ་བ་ཇི་ལྟ་བ་བཞིན་དུ་ཏིང་ངེ་འཛིན་གྱི་བྱེད་པ་འཇུག་པ་ཞེས་
བྱ་བའི་ཆེད་དུ། དོན་དམ་པར་ཏིང་ངེ་འཛིན་དེ་དག་དང་གཟུགས་སོགས་ཀྱི་རང་བཞིན་དབྱེར་
མེད་པར་རྟོགས་པའི་ཆོས་མཆོག་ཆུང་ངུའི་ཡེ་ཤེས་ཡིན་ནོ། །འབྲིང་གི་དམིགས་པ་ནི། ཡང་
དག་པར་ཞུགས་པའི་ཏིང་ངེ་འཛིན་དང་ལྡན་པའི་རྣལ་འབྱོར་པ་ལ་སངས་རྒྱས་རྣམས་ཀྱིས་ལུང་
སྟོན་པར་མཛད་པ་འདི་ནི་ཆོས་ཉིད་དོ་ཞེས་བྱ་བར་ངེས་ནས་ལུང་སྟོན་པའི་རྒྱུའི་ཏིང་ངེ་འཛིན་
གྱིས་གང་ལ་དམིགས་པའི་ཆོས་ཉིད་དམིགས་པ་ཡིན་ནོ། །རྣམ་པ་ནི། བདེན་པར་རྣམ་པར་
རྟོག་པ་ཐམས་ཅད་མི་འཐད་པས་བྱང་ཆུབ་སེམས་དཔའ་ཆོས་མཆོག་འབྲིང་ལ་གནས་པ་ཏིང་
ངེ་འཛིན་གྱི་རང་གི་རྟོག་པ་ལ་བདག་ནི་མཉམ་པར་བཞག་པའོ་སྙམ་པ་ལ་སོགས་པ་འཁོར་གསུམ་
69

དུ་རྟོགས་པ་མི་འབྱུང་བ་ཞེས་བྱ་བ་ཡིན་ནོ། །ཆེན་པོའི་དམིགས་པ་ནི། ཆོས་ཉིད་ཀྱི་ཏིང་ངེ་
འཛིན་དང་། བྱང་ཆུབ་སེམས་དཔའ་དང༌། ཤེར་ཕྱིན་པ་དང་། དོན་གསུམ་ཕན་ཚུན་ངོ་བོ་
གཅིག་པའམ། སྟོང་པ་ཉིད་དུ་མཉམ་པ་ཞེས་བྱ་བ་ཡིན་ནོ། །རྣམ་པ་ནི་ཆོས་ཐམས་ཅད་བདེན་
པར་ཡོད་པ་མིན་པ་ཉིད་ཀྱིས་དོན་དམ་པར་ཏིང་ངེ་འཛིན་དུ་རྣམ་པར་རྟོག་པ་ནི་ཐབས་དམ་པའོ་
ཞེས་བྱ་བར་བརྟགས་ནས་དེ་ལྟར་མི་རྟོག་པའི་ཆོས་མཆོག་ཆེན་པོའི་ཡེ་ཤེས་སོ། །གཉིས་པ་
ནི༑ དེ་ལྟར་ན་ཆོས་ཀྱི་མཆོག་ཅེས་བྱ་བ་དམིགས་པ་དང་རྣམ་པ་དང་ལྡན་པ་རྣམ་པ་གསུམ་
མོ༑ ༑ཅིའི་ཕྱིར་ཆོས་མཆོག་ཅེས་བྱ་ཞེ་ན། འཇིག་རྟེན་པའི་ཆོས་ཐམས་ཅད་ཀྱི་མཆོག་ཡིན་
པའི་ཕྱིར། གསུམ་པ་བརྗོད་ཚུལ་ལ་རྩོད་པ་སྤང་པ་ལ། དགག་བཞག་གཉིས་ལས། དང་པོ་
ནི༑ ཁ་ཅིག་ན་རེ། རྩོད་པའི་ཡུལ་ནི་སཾ་སྐྲྀ་ཏའི་སྐད་ལ།གཟུགས་སོགས་ཀྱི་འདུ་འགོད་གནས་
བྲལ་ཞེས་སོགས་གཞུང་ལྷག་མ་ཐམས་ཅད་ཆོས་བརྗོད་ཀྱི་སྒྲར་ཡོད་པས་དེ་ལ་རྩོད་པ་ཡིན་ནོ་
ཞེས་ཟེར་བ་མི་འཐད་དེ། བོད་སྐད་ལ་རྩོད་ཡུལ་མེད་པས་རྩོད་ལན་འདི་འབྲེལ་མེད་དུ་ཐལ་
བའི་ཕྱིར་དང༌། འགྱུར་ལོག་པར་ཐལ་བའི་ཕྱིར་དང་། ལེགས་སྦྱར་ལ་གཞུང་ལྷག་མ་ཐམས་
ཅད་དོན་ལོག་པར་ཐལ་བའི་ཕྱིར་ཏེ། གསུམ་པོའི་ཕན་ཚུན་ངོ་བོ་གཅིག །ཏིང་འཛིན་རྣམ་
པར་མི་རྟོག་པ། ཅེས་སོགས་སུ་སྦྱར་དགོས་པའི་ཕྱིར།གཞན་དག་དམིགས་པ་མི་རྟག་ལ་སོགས་
པ༑ ༑བདེན་པའི་རྟེན་ཅན་དེ་ཡི་ནི། ཞེས་པའི་དྲུག་སྒྲ་འདི་གཞུང་ལྷག་མ་ཐམས་ཅད་ལའང་
རྗེས་སུ་འགྲོ་བ་ཡིན་པས་རྩོད་ཡུལ་དེ་ཉིད་ལ་ཞེན་པའང་ཐད་པར་མི་སེམས་ཏེ། ཐལ་བ་ཕྱི་
མ་སོ་ན་གནས་པའི་ཕྱིར་རོ། །རྒྱ་བོད་ཀྱི་བཤད་པ་བྱེད་པ་གཞན་དག་ལ་ནི་སྙིང་པོ་ཅིའང་མི་
སྣང་བས་དགག་ཡུལ་གྱི་རྣམ་གྲངས་མང་པོ་དགོད་པར་མ་བྱས་སོ། །ཐམས་ཅད་ཀྱང་མཐུན་
པར། དམིགས་པ་དང་པོ་སྟོན་པའི་གཞུང་ཆོས་ཅན་བརྗོད་པའི་སྒྲ་དང་གཞུང་ལྷག་མ་ཐམས་
ཅད་ཆོས་བརྗོད་ཀྱི་སྒྲར་ཁས་བླངས་ནས། ལན་གྱི་སྐབས་སུ་ཆོས་དང་ཆོས་ཅན་བརྗོད་པའི་
སྒྲ་འདི་དག་ལ་ཁྱད་པར་གཞན་སྤོང་མི་སྤོང་མ་གཏོགས་བརྗོད་བྱའི་དོན་ལ་ཁྱད་པར་ཅིའང་མེད་
དོ༑ ཞེས་སྨྲ་བ་ནི་བབ་ཅོལ་ཏེ། སྦྱོར་ལམ་བཅུ་གཉིས་ཀྱི་དམིགས་རྣམ་ལ་ཁྱད་པར་ཅི་ཡང་
70

མེད་པར་ཐལ། གཞུང་འདི་དག་གི་བརྗོད་བྱ་ལ་ཁྱད་པར་ཅིའང་མེད་པའི་ཕྱིར། འདོད་ན།
དྲོད་རྩེ་སོགས་ཐམས་ཅད་ཁྱད་མེད་དུ་འགྱུར་ཞིང་། གཞུང་ལས་དམིགས་རྣམ་གྱི་ཁྱད་པར་
བཅུ་གཉིས་བཤད་པ་ལ་དངོས་སུ་བསྙོན་པར་བྱེད་པ་ཡིན་ནོ། །དེས་ན་རྣམ་འགྲེལ་སོགས་སུ་
བཤད་པའང་། བ་ལང་གི་རྟ་མིན་པ་ཅེས་པའི་ཆོས་བརྗོད་ཀྱིས་སྒྲས་བ་ལང་ཆོས་སུ་བརྗོད་ཅིང༌།
བ་ལང་རྟ་མིན་པ་ཅེས་པའི་ཆོས་ཅན་བརྗོད་པའི་སྒྲས་བ་ལང་ཆོས་ཅན་དུ་འཕངས་པས། སྒྲ་
དེ་གཉིས་གཅིག་གིས་ཆོས་སུ་འཕངས་པ་དང༌། གཅིག་གིས་ཆོས་ཅན་དུ་འཕངས་པ་གཉིས་
ཀ་བ་ལང་གི་ལྡོག་པ་དེ་ཉིད་ཡིན་པའི་ཕྱིར། ཁྱད་པར་མེད་ཅེས་པ་ཡིན་གྱི་སྒྲ་དེ་གཉིས་ཀྱི་བརྗོད་
བྱ༑ ཁྱད་པར་ཅིའང་མེད་ཅེས་པ་མིན་པས་རང་ཉིད་བསལ་བར་མ་བྱེད་ཅིག །གཉིས་པ་རང་
ལུགས་ལ་རྩོད་པ་ནི། སྦྱོར་ལམ་གྱི་ཡེ་ཤེས་ཐམས་ཅད་ཀྱང་བདེན་བཞི་ལ་སྒྲོ་འདོགས་གཅོད་
པ་ཤ་སྟག་ཡིན་པས། བདེན་བཞི་རྟེན་ཆོས་ཅན་ལྟ་བུ་དང་། དམིགས་རྣམ་ལྷག་མ་ཐམས་
ཅད་དེ་ལ་བརྟེན་པའི་ཆོས་ལྟ་བུར་བསྟན་དགོས་ཏེ། གཞན་དུ་ན་བདེན་བཞི་དང་མ་འབྲེལ་བའི་
དམིགས་རྣམ་ཡན་གར་བ་བསྟན་པར་འགྱུར་བས། གཞི་གང་གི་སྟེང་གི་ཆོས་ཉིད་ལ་ཡེ་ཤེས་
ཀྱིས་སྒྲོ་འདོགས་ཇི་ལྟར་གཅོད་མི་ཤེས་པའི་ཕྱིར་རོ། །དེ་ལྟར་ཡིན་པ་ལ་འདིར་དྲོད་ཆུང་ངུའི་
དམིགས་པ་སྟོན་པ་ན། བདེན་བཞི་རྟེན་དང༌། མི་རྟག་སོགས་དེ་ལ་བརྟེན་པའི་ཁྱད་ཆོས་ལྟ་
བུར་བརྗོད་ནའང༌། དམིགས་རྣམ་ལྷག་མ་ཐམས་ཅད་སྟོན་པ་ན། ཁྱད་གཞི་བདེན་བཞི་ལ་
མ་བརྟེན་པར་ཁྱད་ཆོས་དམིགས་རྣམ་ཁོ་ན་བརྗོད་པར་མི་རིགས་སོ་ཞེ་ན། ལན་ལ་དམིགས་
རྣམ་ལྷག་མ་བདེན་བཞི་དང་རྟེན་དང་བརྟེན་པར་དངོས་སུ་མ་བརྗོད་པར་དེ་དག་བདེན་བཞི་ལ་
མ་བརྟེན་པར་མི་འགྱུར་པའི་ལན་དང་། དྲོད་ཆུང་ངུའི་དམིགས་པ་བདེན་བཞི་ལ་བརྟེན་པར་
དངོས་སུ་བརྗོད་པའི་ཤུགས་ཀྱིས་གཞན་དག་ཀྱང་བརྟེན་པར་འཕངས་པའི་ལན་ནོ། །དང་པོ་
ནི༑ སྦྱོར་ལམ་བདེན་པ་མངོན་རྟོགས་དང་རྗེས་སུ་མཐུན་པའི་ལམ་ཡིན་པས་དེ་དག་གི་དམིགས་
པ་དང་རྣམ་པ་སྟོན་པ་ན། བདེན་བཞི་ཁྱད་པར་ཅན་གྱི་ཆོས་ཅན་ཏེ་ཁྱད་གཞི་དང་། དམིགས་
པ་དང་རྣམ་པ་དེ་ལ་བརྟེན་པའི་ཁྱད་ཆོས་སུ་བརྗོད་པས་བརྗོད་པར་བྱ་བ་ཡིན་ན་ཡང་དམིགས་
71

པ་མི་རྟག་ལ་སོགས་པ་བདེན་པའི་རྟེན་ཅན་ཞེས་བྱ་ཁ་མ་གཏོགས་པར། དམིགས་རྣམ་ལྷག་
མ་རྣམས་སྟོན་པའི་ཚེ་བདེན་བཞི་ཁྱད་གཞིར་མ་བརྗོད་པར་དམིགས་པ་དང་རྣམ་པ་ཁྱད་པར་
ཅན་གྱི་ཆོས་འབའ་ཞིག་བརྗོད་པས་ཐམས་ཅད་དུ་བརྗོད་པ་ནི་དྲོད་ཆུང་ངུའི་དམིགས་པ་བདེན་
བཞི་དང་འབྲེལ་ཅིང༌། དམིགས་རྣམ་ལྷག་མ་རྣམས་བདེན་བཞི་དང་མ་འབྲེལ་པས་མིན་གྱི་
བརྗོད་ཚུལ་ཙམ་ཐ་དད་པར་ཟད་ལ། བདེན་བཞི་དང་འབྲེལ་བར་དངོས་སུ་བརྗོད་མ་བརྗོད་
ཀྱིས་བདེན་བཞི་དང་འབྲེལ་མ་འབྲེལ་གྱི་ཁྱད་པར་འབྱུང་བ་མིན་ཏེ། ཆོས་བརྗོད་ཀྱི་སྒྲས་བ་
ལང་ཁྱད་ཆོས་སུ་བརྗོད་ཆོས་ཅན་བརྗོད་པའི་སྒྲས་བ་ལང་ཁྱད་གཞིར་བརྗོད་ཀྱང་ཁྱད་པར་གཞན་
སྤོང་བ་དང་མི་སྤོང་བ་མ་གཏོགས་པར་འདི་དག་ལ་དོན་གྱི་ཁྱད་པར་བ་ལང་ཙམ་བརྗོད་པ་ནི་
ཁྱད་པར་འགའ་ཡང་མེད་དོ་ཞེས་རིགས་པའི་དབང་ཕྱག་གི་ལུགས་ལས་འབྱུང་པའི་ཕྱིར་རོ། །དེས་
ན་འདིས་ཆོས་ཆོས་ཅན་བརྗོད་པའི་སྒྲ་དེ་གཉིས་བརྗོད་ཚུལ་ཐ་དད་པ་ཙམ་ཡིན་ཀྱང་དོན་བ་ལང་
གི་ལྡོག་པ་བརྗོད་པ་ལ་ཁྱད་པར་མེད་པ་ལྟར་འདིར་ཡང་བདེན་བཞི་དང་འབྲེལ་བར་དངོས་སུ་
བརྗོད་མ་བརྗོད་ཀྱི་བརྗོད་ཚུལ་ཙམ་ཐ་དད་པ་ཡིན་གྱི། དོན་ལ་བདེན་བཞི་དང་འབྲེལ་བའི་དམིགས་
རྣམ་བརྗོད་པར་ཁྱད་པར་མེད་དེ་ཞེས་པ་ཡིན་གྱི། དམིགས་པ་དང་པོ་སྟོན་པ་ཆོས་ཅན་བརྗོད་
པའི་སྒྲ་དང་དམིགས་རྣམ་ལྷག་མ་སྟོན་པ་རྣམས་ཆོས་བརྗོད་ཀྱི་སྒྲ་ཡིན་ཞེས་སྟོན་པ་ནི་མིན་
ནོ། །ངག་དོན་ནི། ཤེས་བྱ་ཆོས་ཅན། དྲོད་ཆུང་ངུའི་དམིགས་པ་སྟོན་པ་ན་བདེན་བཞི་དང་
འབྲེལ་བར་དངོས་སུ་བརྗོད་ཅིང༌། དམིགས་རྣམ་ལྷག་མ་རྣམས་དེ་དང་འབྲེལ་བར་དངོས་སུ་
མ་བརྗོད་པའི་བརྗོད་ཚུལ་ཐ་དད་པ་ཙམ་གྱིས་དེ་དག་ལ་བདེན་བཞི་དང་འབྲེལ་མ་འབྲེལ་གྱི་ཁྱད་
པར་ཡོད་མི་དགོས་པར་ཐལ། བ་ལང་ལ་བལྟོས་པའི་ཆོས་ཆོས་ཅན་བརྗོད་པའི་སྒྲ་གཉིས་བརྗོད་
ཚུལ་ཐ་དད་ཀྱང་བ་ལང་གི་ལྡོག་པ་བརྗོད་པ་ལ་ཁྱད་པར་མེད་པའི་ཕྱིར། ལན་གཉིས་པ་ནི། ལན་
གྱི་རྣམ་པ་གཅིག་ཏུ་ན་ཚིག་ལེའུར་བྱས་བ་སྡེབ་པའི་ངོར་བརྗོད་ཚུལ་ཐ་དད་པར་བརྗོད་ཀྱང་དྲོད་
ཆུང་ངུའི་དམིགས་པ་བདེན་བཞི་དང་འབྲེལ་པར་དངོས་སུ་བསྟན་པའི་ཤུགས་ཀྱིས་ལྷག་མ་ལ་
ཡང་སྡུག་བསྔལ་ལ་སོགས་པ་བདེན་པར་རྟོགས་པ་ཁོ་ན་དམིགས་པ་དང་རྣམ་པར་བྱ་བ་ཤུགས་
72

ལ་འཕངས་པ་ཡིན་ནོ། །མངོན་པར་ཞེན་པ་ལ་སོགས་པ་བཀག་པ་དང་ལྡན་པ་དྲོད་ཆུང་ངུའི་
དམིགས་པ་བདེན་བཞི་དང་འབྲེལ་ན་དེ་ཁོ་ནར་སྒྲུབ་པ་དང་དགག་པ་དང་བྲལ་བ་དྲོད་འབྲིང་
གི་དམིགས་པ་ཡང་བདེན་བཞི་དང་འབྲེལ་བར་འགྱུར་དགོས་པའི་ཕྱིར་ཏེ། བདེན་པ་མངོན་
རྟོགས་དང་རྗེས་སུ་མཐུན་པའི་མངོན་རྟོགས་རིགས་རྒྱན་གཅིག་ཡིན་པས་སོ། །འོག་མ་དྲོད་
ཆེན་པོ་སོགས་དག་ལ་ཡང་དེ་བཞིན་དུ་ཤེས་པར་བྱའོ། །ཁ་ཅིག་སྐབས་དོན་འོག་མ་དག་ཅེས་
ཟེར་རོ། །ངག་དོན་ནི། ཤེས་བྱ་ཆོས་ཅན། དྲོད་ཆུང་ངུའི་དམིགས་པ་བདེན་བཞི་དང་འབྲེལ་
བར་དངོས་སུ་བསྟན་པའི་རྩ་ཚིག་གིས་སྦྱོར་ལམ་གྱི་དམིགས་རྣམ་ལྷག་མའང་དེ་དང་འབྲེལ་བར་
ཤུགས་ལ་འཕེན་པར་ཐལ། སྦྱོར་ལམ་བཅུ་གཉིས་པོ་ཐམས་ཅད་བདེན་པ་མངོན་རྟོགས་དང་
རྗེས་སུ་མཐུན་པའི་མངོན་རྟོགས་རིགས་རྒྱན་གཅིག་ཡིན་པའི་ཕྱིར་དང༌། གཞུང་སྔ་ཕྱི་འདི་
དག་ཤིན་ཏུ་དཀའ་ཡང་། ཁོ་བོ་འབའ་ཞིག་ལས་གཞན་གྱིས་ཕྱོགས་ཙམ་དུ་གོམ་པ་མ་དོར་
རོ། །གཉིས་པ་ཁྱད་ཆོས་རྟོག་པ་རྒྱས་པར་བཤད་པ་ལ། སྤྱིའི་དོན་དང༌། ཚིག་གི་དོན་གཉིས།
དང་པོ་ལ། ངོ་བོ་དང༌། རྣམ་གཞག་དཔྱད་པའོ། །དང་པོ་ནི། སེམས་རྩིང་བའི་རྣམ་པ་ལ་
རྟོག་པར་བྱས་པ་དང་། གཉིས་སྣང་ཙམ་ལ་རྟོག་པར་བྱས་པ་དང༌། སྒྲ་དོན་འཛིན་པའི་རྟོག་
པ་གསུམ་ལས། འདིར་གང་ཡིན་ཞེ་ན། འདིར་བསྟན་རྟོག་པ་རྣམས་ནི་སྒྲ་དོན་འཛིན་པའི་
རྟོག་པ་ཡིན་ཏེ། ཐམས་ཅད་ཀྱང་དོན་སྤྱི་འཛིན་པའི་རྟོག་པ་འབའ་ཞིག་ཡིན་པའི་ཕྱིར་རོ། །དེ་
ལྟ་ན་ཡང་གཉིས་སྣང་དང་། རྩིང་བའི་རྣམ་པ་ཅན་གྱི་རྟོག་པ་ཡིན་པར་མི་འགལ་ལོ།།གཉིས་
པ་རྣམ་གཞག་དཔྱད་པ་ལ། དགག་བཞག་གཉིས་ལས། དང་པོ་ནི། ཁ་ཅིག་ན་རེ། འདིར་
བཤད་རྟོག་པ་ཙམ་དགག་པའི་རྣམ་པ་ཅན་ཡིན་ལ། དེ་ཡང་སྦྱོར་ལམ་བཞི་ལ་ངོ་བོར་ལྡན་པ་
ཐེག་ཆེན་མཐོང་ལམ་གྱིས་སྤོང་བས་ཁྱད་པར་འཕགས་པ་ཡིན་ནོ་ཞེས་ཟེར་རོ། །དེ་ཡང་མི་
འཐད་དེ། འདིར་བསྟན་རྟོག་པ་ཙམ་དགག་པའི་རྣམ་པ་ཅན་ཡིན་ན། སྐབས་ལྔ་པའི་སྐབས་
སུ་བཤད་པའི་རྟོག་པ་རྣམས་ཀྱང་ཐམས་ཅད་དགག་པའི་རྣམ་པ་ཅན་དུ་ཁས་བླངས་དགོས་ཏེ།
འགྲེལ་ཆེན་ལས། དེ་ལྟར་འོག་ནས་འཆད་བའི་རྩེ་མོའི་མངོན་པར་བསྡུས་པའི་མཐོང་བ་དང་
73

སྒོམ་པའི་ལམ་གྱིས་སྤང་བར་བྱ་བའི་རྣམ་པར་རྟོག་པ་བཞི་པོ་རྣམས་ཀྱིས་གྲངས་ཇི་ལྟ་བ་བཞིན་
དུ་ངེས་པར་འབྱེད་པའི་ཆ་དང་མཐུན་པ་འདི་དག་ཀུན་ནས་ཉོན་མོངས་པ་ལ་བརྟེན་པར་བརྗོད་
པར་བྱའོ།ཞེས་བཤད་པས་སོ། །དེ་ལྟར་ཁས་ལེན་ན་ཡང་འཇུག་པར་བྱའོ། ཞེས་བ་ཟུང་བར་
རྣམ་པར་རྟོག་པ། ཞེས་སོགས་ཀྱིས་དངོས་སུ་བསྒྲུབ་པའི་རྣམ་པ་ཅན་དུ་བཤད་པ་ཐམས་ཅད་
དང་འགལ་བར་འགྱུར་རོ། །རྟོག་པ་བཞི་པོ་འདི་སྦྱོར་ལམ་ལ་ངོ་བོར་ལྡན་པ་མཐོང་ལམ་གྱིས་
སྤོང་བར་ཁས་བླངས་པ་དང༌། །ཁྱོད་རང་གིས་རྟོག་པ་འདི་དག་ལ་མཐོང་སྤང་དང་སྒོམ་སྤངས་
གཉིས་གཉིས་ཡོད་པར་ཁས་བླངས་པས་དངོས་སུ་འགལ་ཞིང་། གཞུང་རྩ་འགྲེལ་ཐམས་ཅད་
དུ༑ མཐོང་སྤང་སྒོམ་སྤང་གཉིས་གཉིས་ཡོད་པར་བཤད་པ་ཐམས་ཅད་དང་འགལ་བར་འགྱུར་
རོ༑ ༑གཞན་ཡང་རྟོག་པ་བཞི་པོ་ཐེག་ཆེན་སྦྱོར་ལམ་གྱི་ངོ་བོར་གྱུར་པའི་སྒོ་ནས་དེ་ལ་ལྡན་
ན༑ དེ་དག་ཐེག་ཆེན་སྦྱོར་ལམ་ལ་བདག་གཅིག་ཏུ་འབྲེལ་བར་འགྱུར་ཞིང་། དེ་ལྟ་ན་ཐེག་
ཆེན་སྦྱོར་ལམ་ཁེགས་ན། དེ་དག་ཁོགས་དགོས་པས། ཐེག་ཆེན་འཕགས་པ་ཡིན་ན་སྒྲིབ་པ་
ཅི་ཡང་རྒྱུད་ལ་མེད་པས་ཁྱབ་པར་ཐལ་ལོ། །ཁ་ཅིག་རྟོག་པ་འདི་དག་དང་ཐེག་ཆེན་སྦྱོར་ལམ་
མཚུངས་པར་ལྡན་པའི་སྒོ་ནས་ཁྱད་པར་དུ་འཕགས་སོ་ཞེས་འདོད་པ་ཡང་མི་འཐད་དེ། དེ་
ལྟར་ན་དེ་གཉིས་འཛིན་སྟངས་མཐུན་པར་ཐལ། དམིགས་རྣམ་མཚུངས་པའི་ཕྱིར། འདོད་
ན༑ ཐེག་ཆེན་སྦྱོར་ལམ་ཆོས་ཅན། བདེན་མེད་རྟོགས་པའི་ཡེ་ཤེས་མིན་པར་ཐལ།བདེན་འཛིན་
གྱི་རྟོག་པ་དང་འཛིན་སྟངས་མཐུན་པའི་ཕྱིར། ཁ་ཅིག་སྦྱོར་ལམ་འདི་དག་ཐེག་ཆེན་གྱི་རྣལ་
འབྱོར་མངོན་སུམ་ཡིན་པར་ཁས་བླངས་ནས། སླར་ཡང་སྦྱོར་ལམ་བཞི་པོ་རིམ་བཞིན་རྟོག་
པ་བཞི་པོ་ཡིན་ཞེས་སྨྲ་བ་ནི། དངོས་འགལ་སྨྲ་བ་ལ་ངང་གིས་ཆས་པ་ཞིག་གོ །ཡང་ཁ་ཅིག་
སྤང་བྱར་ལྡན་པས་ཁྱད་པར་དུ་འཕགས་ཞེས་སྨྲ་བ་ཡང་མི་འཐད་དེ། དེའི་སྤང་བྱ་ཡིན་ན་དེའི་
ཁྱད་ཆོས་ཡིན་པར་འགལ་བའི་ཕྱིར་དང༌། མཐོང་སྒོམ་གྱི་ལམ་དོན་མེད་པར་ཐལ་པའི་ཕྱིར་
རོ། །ཅི་སྟེ་དེའི་སྤང་བུ་ཡིན་ཀྱང་དེས་སྤོང་བའི་ཆ་ནས་ཁྱད་པར་དུ་འཕགས་པའི་ཕྱིར། ཁྱད་
ཆོས་སུ་འཇོག་པ་མི་འགལ་ཞེ་ན། སྒྲིབ་པ་གཉིས་བག་ཆགས་དང་བཅས་པ་རྫོགས་པའི་སངས་
74

རྒྱས་ཀྱི་ཁྱད་ཆོས་ཡིན་པར་ཐལ། དེ་དག་སྤངས་པའི་སྒོ་ནས་དེ་ཁྱད་པར་དུ་འཕགས་པའི་ཕྱིར།
ཡང་ཁ་ཅིག་སྐབས་འདིར་བསྟན་གྱི་རྟོག་པ་ཡིན་ན། ཐེག་ཆེན་ལམ་གྱི་སྤང་བྱའི་གཙོ་བོ་ཡིན་
པས་ཁྱབ་ཅིང་། དེ་ཡང་ཡུལ་གཟུང་བ་དང་འཛིན་པ་ལ་དམིགས་ནས། དགག་སྒྲུབ་གང་རུང་
གི་རྣམ་པར་མངོན་པར་ཞེན་པ་དག་རིམ་པ་བཞིན། གཟུང་རྟོག་དང་འཛིན་རྟོག་གི་མཚན་ཉིད་
ཡིན་ལ། གཟུང་བ་ནི་ལོངས་སྤྱོད་བྱ་སྟེ། དེ་ལ་ཡང་ཀུན་ནས་ཉོན་མོངས་དང་རྣམ་བྱང་གི་
གཟུང་བ་གཉིས་ཡོད་ཅིང་། འཛིན་པ་ནི་ལོངས་སྤྱོད་པ་པོ་སྟེ། དེ་ཡང་ཤེས་རིག་གིས་བསྡུས་
པ་ཆོས་ཀྱི་རང་བཞིན་དང་། བདག་ཏུ་ཐ་སྙད་བཏག་པ་གང་ཟག་གི་རང་བཞིན་ནོ༑ ༑དེ་ཡང་
འདིར། ཐེག་ཆེན་ལམ་གྱི་སྤང་བྱའི་གཙོ་བོར་གྱུར་བའི་རྟོག་པ་ཐམས་ཅད་བསྟོན་པ་ཡིན་པས།
དགག་རྟོག་དང་སྒྲུབ་རྟོག་གཉིས་ཀ་བསྟན་དགོས་ཀྱི། གང་ཡང་རུང་བ་ཞིག་བསྟན་པ་ཙམ་དུ་
འདོད་པ་ལ་ནི་མ་ཚང་བའི་སྐྱོན་དུ་འགྱུར་རོ། །སྦྱོར་ལམ་བཞི་ཡང་རིམ་པ་བཞིན་འདིར་བསྟན་
རྟོག་པ་བཞི་ཡིན་པར་འགྱུར་བའི་སྒོ་ནས། ཉན་རང་གི་སྦྱོར་ལམ་ལས་ཁྱད་པར་དུ་འཕགས་
པ་ཡིན་ནོ། ཞེས་བྱ་བར་རྣམ་པར་བཞག་ནས། ཉོན་མོངས་པ་རྣམས་ནི་བྱང་སེམས་ཀྱི་ལམ་
གྱི་སྤང་བྱའི་གཙོ་བོ་མ་ཡིན་ནོ། ཞེས་འཆད་པར་བྱེད་པ་དག་ཀྱང་མཛེས་པ་མིན་ཏེ། འདི་
ལྟར་ཐེག་ཆེན་སྦྱོར་ལམ་ཆོས་ཅན། ཁྱོད་འབད་པ་དུ་མའི་སྒོ་ནས་བྱང་ཆུབ་སེམས་དཔའི་རྒྱུད་
ལ་སྐྱེད་མི་དགོས་པར་ཐལ། ཁྱོད་བྱང་ཆུབ་སེམས་དཔའི་རྒྱུད་ལ་སྤང་བར་བྱ་བའི་གཙོ་བོ་ཡིན་
པའི་ཕྱིར། ཆོས་ཅན། ཁྱོད་རྫོགས་པའི་སངས་རྒྱས་ཀྱི་གོ་འཕང་ཐོབ་བྱེད་མིན་པར་ཐལ། ཁྱོད་
དེ་འཐོབ་པའི་གེགས་ཀྱི་གཙོ་བོ་ཡིན་པའི་ཕྱིར། ཤེས་བྱ་ཆོས་ཅན། ཤེས་སྒྲིབ་ཡིན་ན་ཉན་
རང་གི་ལམ་ལས་ཁྱད་པར་དུ་འཕགས་པས་ཁྱབ་པར་ཐལ། ཐེག་ཆེན་སྦྱོར་ལམ་དེ་བྱང་སེམས་
ལམ་གྱི་སྤང་བྱའི་གཙོ་བོར་གྱུར་པའི་རྟོག་པ་ཡིན་པའི་རྒྱུ་མཚན་གྱིས་ཉན་རང་གི་སྦྱོར་ལམ་ལས་
ཁྱད་པར་དུ་འཕགས་པའི་ཕྱིར། འདོད་ན། འཁོར་བ་པ་ཡིན་ན། ཉན་རང་དགྲ་བཅོམ་ལས་
ཁྱད་པར་དུ་འཕགས་པར་ཐལ་ལོ། །ཐེག་ཆེན་སྦྱོར་ལམ་ཆོས་ཅན། ཤེས་སྒྲིབ་མིན་པར་ཐལ།
ཆོས་ཀྱི་བདག་མེད་རྟོགས་པའི་ཡེ་ཤེས་ཡིན་པའི་ཕྱིར་རོ། །བསལ་བ་ཁས། གང་ཟག་རྫས་
75

ཡོད་དུ་འཛིན་པའི་རྟོག་པ་ཆོས་ཅན། འཛིན་རྟོག་ཡིན་པར་ཐལ། འཛིན་པ་དགག་སྒྲུབ་གང་
རུང་གི་རྣམ་པར་མངོན་པར་ཞེན་པ་ཡིན་པའི་ཕྱིར། རྟགས་ཁྱབ་དངོས། འདོད་ན།དེ་ཆོས་
ཅན། ཐེག་ཆེན་ལམ་གྱི་སྤང་བྱའི་གཙོ་བོ་ཡིན་པར་ཐལ། འཛིན་རྟོག་ཡིན་པའི་ཕྱིར། འཁོར་
གསུམ་ཀ་དངོས། ཁ་ཅིག་ན་རེ། སྐབས་འདིར་བསྟན་གྱི་རྟོག་པ་ཡིན་ན། སྒྲུབ་རྟོག་ཡིན་
པས་ཁྱབ་སྟེ། འདིར་བསྟན་རྟོག་པ་ཡིན་ན། ཐེག་ཆེན་ལམ་གྱི་སྤང་བྱའི་གཙོ་བོ་ཡིན་པསས་
ཁྱབ་ལ། དགག་རྟོག་ནི། དགག་པའི་རྣམ་པ་ཅན་ཡིན་པས། བདེན་མེད་རྟོགས་པའི་ཡེ་ཤེས་
དང་འཛིན་སྟངས་མཐུན་པའི་ཕྱིར་རོ། །དེས་ན་འདིར་གཟུང་རྟོག་དང་འཛིན་རྟོག་གཉིས་ཀྱི
མཚན་ཉིད་རིམ་བཞིན། གཟུང་བ་དང་འཛིན་པ་ལ་དམིགས་ནས་བསླབ་པའི་རྣམ་པས་ཞེན་
པ༑ གཟུང་འཛིན་གོང་གི་འདོད་པ་དང་འདྲ་ཞིང༌། ཁྱད་ཆོས་སུ་འགྱུར་ཚུལ་ཡང་། ཐེག་
ཆེན་སྦྱོར་ལམ་གྱི་མཉམ་གཞག་ཏུ་རྟོག་པ་འདི་དག་གི་ས་བོན་ལྡན་ལ། རྗེས་ཐོབ་ཏུ་མངོན་འགྱུར་
ལྡན་པས་ཁྱད་པར་དུ་འཕགས་སོ། །ཞེས་ཟེར་ལ། འདི་ཡང་གང་ཟག་གི་བདག་འཛིན་དང་
ཉོན་མོངས་པའི་སྒྲིབ་པ་རྣམས་ནི་བྱང་སེམས་ཀྱི་སྤང་བྱའི་གཙོ་བོ་མིན་ནོ། ཞེས་སྨྲའོ། །ཕྱོགས་
འདི་ཡང་རྣ་བ་ལ་འབབ་པ་མིན་ཏེ། ཤེས་བྱ་ཆོས་ཅན། ཆད་ལྟ་ཡིན་ན་བདེན་མེད་རྟོགས་པའི་
ཡེ་ཤེས་དང་འཛིན་སྟངས་མཐུན་པས་ཁྱབ་པར་ཐལ། དགག་རྟོག་ཡིན་ན། དེ་དང་འཛིན་
སྟངས་མཐུན་པས་ཁྱབ་པའི་ཕྱིར། དེས་ན་བདེན་མེད་བདེན་པར་འཛིན་པ་སོགས་ཐེག་ཆེན
ལམ་གྱི་སྤང་བྱའི་གཙོ་བོ་མིན་པར་འདོད་དགོས་པས། ཤེས་སྒྲིབ་ཀྱིས་བསྡུས་པའི་མཐར་འཛིན་
གྱི་ལྟ་བ་ཕྱོགས་གཅིག་སྤང་བྱའི་རྒྱ་ལས་གྲོལ་བར་བྱས་པ་ཡིན་ནོ། །ཤེས་བྱ་ཆོས་ཅན། གཟུང་
འཛིན་ལ་སྒྲུབ་པའི་རྣམ་པ་མངོན་པར་ཞེན་པའི་རྟོག་པའི་ས་བོན་མཉམ་གཞག་ཏུ་ལྡན་ཞིང་། མངོན་
གྱུར་རྗེས་ཐོབ་ཏུ་ལྡན་པས། ཐེག་ཆེན་སྦྱོར་ལམ་དེ། ཐེག་དམན་སྦྱོར་ལམ་ལས་ཁྱད་པར
དུ་འཕགས་པ་མིན་པར་ཐལ། དེ་ཉིད་ཐེག་དམན་སྦྱོར་ལམ་ལ་ཡང་ཚུལ་དེ་ལྟར་དུ་ལྡན་པའི་
ཕྱིར། དེར་ཐལ། ཐེག་དམན་སྦྱོར་ལམ་གྱི་མཉམ་གཞག་ཏུ་གཟུང་བ་དང་འཛིན་པའི་ཆོས་
རྣམས་བདེན་པར་འཛིན་པའི་ས་བོན་ལྡན་ཞིང༌། རྗེས་ཐོབ་ཏུ་མངོན་གྱུར་ལྡན་པའི་ཕྱིར། གང་
76

ཟག་རྫས་ཡོད་དུ་ཞེན་པའི་ངར་འཛིན་ཆོས་ཅན། འདིར་བསྟན་འཛིན་རྟོག་ཡིན་པར་ཐལ། འཛིན་
པ་ལ་དམིགས་ནས་སྒྲུབ་པའི་རྣམ་པས་ཞེན་པའི་ཕྱིར། རྟགས་ཁྱབ་དངོས། འདོད་ན། ཐེག་
ཆེན་ལམ་གྱི་སྤང་བྱའི་གཙོ་བོ་ཡིན་པར་ཐལ། འདོད་པ་དེའི་ཕྱིར། འཁོར་གསུམ་ཀ་དངོས། །ད་
ནི་གཉིས་པ་རང་གི་ལུགས་བརྗོད་པར་བྱ་སྟེ། དེ་ཡང་སྐབས་འདིར་བསྟན་པའི་རྟོག་པ་ནི། ཤེས་
བྱའི་སྒྲིབ་པ་དང་རྗེས་སུ་མཐུན་པའི་གཙོ་བོར་གྱུར་པ་ཡིན་གྱི། ཉོན་མོངས་པའི་སྒྲིབ་པར་གྱུར་
པའི་རྟོག་པ་དག་ནི་འདིར་བསྟན་པ་མིན་ལ། དེ་ལྟར་བས་ན་ཤེས་སྒྲིབ་ཀྱི་ཟག་བཅས་སུ་གྱུར་
བའི་རྟོག་པ་ཙམ་དབྱེ་གཞི། དབྱེ་ན་གཟུང་རྟོག་དང་འཛིན་རྟོག་གཉིས་སོ། དེ་ལ་གཟུང་བ་
དང་འཛིན་པ་ནི་གང་། ཚུལ་ཇི་ལྟར་དུ་རྟོག་ཅེ་ན། ལོ་ཟླ་བ་ཆེན་པོ་གཟུང་འཛིན་གྱི་ཚུལ་གསུམ་
སྟེ༑ སྐྱེ་མཆེད་ཀྱི་དབང་དུ་བྱས་པ་གཟུགས་སོགས་ཕྱིའི་སྐྱེ་མཆེད་གཟུང་བ་དང༌། མིག་སོགས་
ནང་གི་སྐྱེ་མཆེད་འཛིན་པའོ། །ཡུལ་ཡུལ་ཅན་གྱི་དབང་དུ་བྱས་པ་བེམས་པོ་རྣམས་གཟུང་བ་
དང་རིག་པ་རྣམས་འཛིན་པའོ། །བདག་དང་བདག་གི་བའི་དབང་དུ་བྱས་པ། ལོངས་སྤྱོད་པ་
པོའི་བདག་འཛིན་པ་དང༌། ལོངས་སྤྱོད་བྱའི་བདག་གི་བ་གཟུང་བའོ། །དེ་དག་ལས་འདིར་
ནི་ཐ་མའི་དབང་དུ་བྱས་པའོ། ཞེས་གསུངས་ཀྱང༌། འཕགས་སེང་གིས་མུ་བཞི་དཔྱད་པ་དང་
མི་འགྲིག་པའི་ཕྱིར་མི་འཐད་ལ། དེས་ན་འཛིན་པ་ནི་ལོངས་སྤྱོད་པ་པོའི་དབང་དུ་བྱས་པ་ཡིན་
ཅིང༌། དེ་ཡང་ཤེས་པ་དང་གང་ཟག་གོ །གཟུང་བ་ནི་ལོངས་སྤྱད་བྱའི་དབང་དུ་བྱས་པ་ཡིན་
ཅིང་། དེ་ལ་ཡང་ཀུན་ནས་ཉོན་མོངས་ཀྱིས་བསྡུས་པ་དང༌། རྣམ་བྱང་གི་ཕྱོགས་ཀྱིས་བསྡུས་
པ་གཉིས་སོ། །དེའི་ཕྱིར་འཛིན་རྟོག་ཡང་གཉིས་ཏེ། རྫས་འཛིན་རྟོག་པ་དང༌། བཏགས་འཛིན་
རྟོག་པའོ། །དེ་བཞིན་དུ་གཟུང་རྟོག་ཀྱང་གཉིས་ཏེ། ཀུན་ནས་ཉོན་མོངས་ཀྱི་ཕྱོགས་ལ་བརྟེན་
པ་དང་རྣམ་བྱང་ཕྱོགས་ལ་བརྟེན་པའི་རྟོག་པའོ། །འཕགས་པས་གཟུང་རྟོག་དང་པོ་འདི་དངོས་
པོ་ཙམ་ལ་བརྟེན་པའི་རྟོག་པར་བྱས་ནས་འདི་དང་རྣམ་བྱང་གཟུང་རྟོག་མི་འགལ་ཞིང་། གཟུང་
རྟོག་ཐ་མ་ཡིན་ན་དང་པོའང་ཡིན་དགོས་ལ། དང་པོ་ཐ་མ་མིན་པའང་ཡོད་པར་བཞེད་དོ། །དེ་
ལྟ་ནའང་འདི་སློབ་དཔོན་གྱིས། དང་པོ་ཀུན་ནས་ཉོན་མོངས་དང་། ཐ་མ་རྣམ་བྱང་ལ་བརྟེན་
77

པའི་རྟོག་པ་ཡིན་པས་འགལ་བར་བཞེད་པའི་ལུགས་བཞིན་བཤད་པར་བྱའོ། །དེ་ལ་ཡུལ་དེ་
དག་ལ་ཡང་རྟོག་པའི་ཚུལ་ནི་གཉིས་གཉིས་ཏེ་སྒྲུབ་པའི་རྣམ་པས་རྟོག་པ་དང༌། དགག་པའི་
རྣམ་པས་རྟོག་པའོ། །དེ་ཡང་འདི་ལྟར་ཀུན་ནས་ཉོན་མོངས་ཀྱི་གཟུང་བ་བདེན་པར་འཛིན་པའི་
སྒྲུབ་རྟོག་དང་། ཀུན་ནས་ཉོན་མོངས་ཀྱི་ཕྱོགས་ཀྱི་གཟུང་བ་བདེན་པར་མེད་པ་དེ་ཉིད་བདེན་
པར་འཛིན་པ་ལྟ་བུ་ནི་ཀུན་ནས་ཉོན་མོངས་ཀྱི་ཕྱོགས་ལ་བརྟེན་པའི་དགག་རྟོག་ཡིན་ནོ། །དེ་
བཞིན་དུ་ཀུན་ནས་ཉོན་མོངས་ཀྱི་ཕྱོགས་ཀྱི་གཟུང་བ་བདེན་པར་སྣང་བའི་རྟོག་པ་དང་། དེའི་
ཕྱོགས་ཀྱི་གཟུང་བའི་བདེན་མེད་དེ་ཉིད་བདེན་པར་སྣང་བའི་རྟོག་པ་གཉིས་ཀ་ཡང་ཀུན་ནས་ཉོན་
མོངས་ཀྱི་ཕྱོགས་ལ་བརྟེན་པའི་རྟོག་པ་ཡིན་ནོ། །ཚུལ་འདིས་ལྷག་མ་རྣམ་བྱང་གི་ཕྱོགས་དང་།
འཛིན་པ་གཉིས་ལའང་རྟོགས་ཚུལ་རིགས་བསྒྲེ་བར་བྱའོ། །དེ་ལྟ་ན་འདིར་བསྟན་གཟུང་རྟོག་
གི་མཚན་ཉིད། ཤེས་སྒྲིབ་ཀྱི་ཟག་བཅས་གང་ཞིག་རང་གི་དམིགས་ཡུལ་དུ་གྱུར་བའི་གཟུང་
བ་དེ་ཉིད་དགག་སྒྲུབ་གང་རུང་གི་རྣམ་པས་བདེན་པར《སྣང་བའི་རྟོག་པ། འདིར་བསྟན་འཛིན་
རྟོག་གི་མཚན་ཉིད། རང་གི་དམིགས་ཡུལ་དུ་གྱུར་བའི་འཛིན་པ་དེ་ཉིད། དགག་སྒྲུཔ་གང་
རུང་གི་རྣམ་པས་བདེན་པར་སྣང་བའི་རྟོག་པ། དེ་དག་གིས་དབྱེ་བ་རྣམས་ཀྱི་མཚན་ཉིད་ཀྱང་
རིགས་བསྒྲེའོ། །དེ་ལྟ་བུའི་རྟོག་པ་བཞི་བོ་རེ་རེ་ལ་ཡང་མཐོང་སྤང་གི་ཟག་བཅས་དང་སྒོམ་
སྤང་གི་ཟག་བཅས་གཉིས་གཉིས་སུ་ཕྱེ་བས་བརྒྱད་འགྱུར་ལ། དེ་དག་རེ་རེ་ལ་ཡང་ཆུང་ངུ་
འབྲིང་ཆེན་པོའི་དབྱེ་བས་དགུ་དགུ་དང༌། དེ་ཡང་ཁམས་གསུམ་གྱི་བྱེ་བྲག་གིས་བརྒྱ་རྩ་བརྒྱད་
དུ་འགྱུར་རོ། །དེ་ལྟར་འདིར་བསྟན་རྟོག་པ་ཙམ་གྱི་ངོ་བོ་དང་དབྱེ་བ་བཤད་ནས། ད་ནི་ཐེག་
ཆེན་སྦྱོར་ལམ་གྱི་ཁྱད་ཆོས་སུ་འགྱུར་བའི་ཚུལ་བཤད་པར་བྱ་སྟེ། དེ་ཡང་རྟོག་པ་བཞི་པོ་འདི་
ཐེག་ཆེན་སྦྱོར་ལམ་གྱི་ཁྱད་ཆོས་ཡིན་གྱི། འདིར་བསྟན་རྟོག་པ་ཡིན་ན་ཐེག་ཆེན་སྦྱོར་ལམ་
གྱི་ཁྱད་ཆོས་ཡིན་པས་ཁྱབ་པ་ནི་ཤེས་རིག་དང་ལྡན་པ་སུ་ཡང་དབང་ཡོད་བཞིན་དུ་ཁས་ལེན་
པར་མི་བྱེད་ལ། གང་དག་བྱང་སེམས་ཀྱི་སྤང་བྱའི་གཙོ་བོར་གྱུར་པའི་རྟོག་པ་ཡིན་ན། འདིར་
བསྟན་རྟོག་པ་ཡིན་པར་ཁས་བླངས་ནས།སླར་ཡང་འདིར་བསྟན་རྟོག་པ་ཡིན་ན། ཐེག་ཆེན་
78

སྦྱོར་ལམ་གྱི་ཁྱད་ཆོས་སུ་གྱུར་པའི་རྟོག་པ་ཡིན་པས་ཁྱབ་པར་འདོད་པ་དག་གིས་ནི། ཆོས་ཀྱི་
བདག་འཛིན་ཡིན་ན། ཐེག་ཆེན་སྦྱོར་ལམ་གྱི་ཁྱད་ཆོས་ཡིན་པར་འདོད་དགོས་པས། དུད་
འགྲོ་མཐའ་དག་གི་རྒྱུད་ཀྱི་བདེན་འཛིན་གྱི་ཤེས་པ་མ་ལུས་པ་བྱང་སེམས་སྦྱོར་ལམ་པའི་རྒྱུད་
ལ་ཡོད་པར་ཐལ་བའི་ཕྱིར། ཚུལ་འདི་ནི་ལྐུགས་པའི་འཛུམ་བག་ཡིན་ནོ། །དེས་ན་འདི་ལྟར་
ཤེས་པར་བྱ་སྟེ། ཐེག་ཆེན་སྦྱོར་ལམ་མཉམ་གཞག་གི་ཡེ་ཤེས་ཐམས་ཅད་སྒྲ་དོན་འཛིན་པའི་
རྟོག་པ་ཡིན་ཀྱང་། ཆོས་ཀྱི་བདག་མེད་རྟོགས་པའི་ཡེ་ཤེས་ཡིན་པས། རང་ཡུལ་བདེན་པར་
འཛིན་པའི་འཛིན་སྟངས་མེད་ཀྱི། རང་ཡུལ་གྱི་སྟེང་གི་ཆོས་ཉིད་ལ་དངོས་སུ་དམིགས་པའི་
ཕྱིར། བདེན་པར་འཛིན་པའི་འཛིན་སྟངས་ཙམ་ཞིག་ཡོད་དོ། །དེའི་ཕྱིར་རང་གི་ཞེན་ཡུལ་
ཆོས་ཉིད་དེ་ལ་མ་འཁྲུལ་པའི་ཤེས་པ་ཡིན་པས། བདེན་པ་མངོན་པར་རྟོགས་པ་དང་རྗེས་སུ་
མཐུན་པའི་ལམ་དུ་འགྱུར་བ་ཡིན་ནོ། །དེ་ལྟ་ན་ཡང་སོ་སོ་སྐྱེ་བོའི་རྒྱུད་ཀྱི་རྟོག་པ་ཡིན་པས། རང་
གི་ཞེན་ཡུལ་ཆོས་ཉིད་དེའི་དོན་སྤྱི་འཆར་བ་ན། ཆོས་ཉིད་བདེན་པར་གྲུབ་བ་ལྟ་བུར་སྣང་བའི་
བདེན་སྣང་ཡོད་དེ། སོ་སོ་སྐྱེ་བོའི་རྒྱུད་ཀྱི་རྟོག་པ་ཡིན་ན་བདེན་འཛིན་གྱི་བག་ཆགས་ཀྱིས་བསླད་
པས་ཁྱབ་པའི་ཕྱིར་རོ། །དེའི་ཕྱིར་སྣང་ཡུལ་ལ་འཁྲུལ་པའི་ཤེས་པ་ཡིན་ཅིང༌། ཤེས་སྒྲིབ་
ཀྱི་ཟག་བཅས་ཀྱང་ཡིན་ཏེ། བདེན་སྣང་དེ་ཤེས་སྒྲིབ་ཀྱི་བག་ཆགས་ཀྱིས་བསླད་པའི་སྟོབས་
ལས་བྱུང་བ་ཡིན་པའི་ཕྱིར་རོ། །ཆོས་ཉིད་བདེན་པར་སྣང་བ་ཡོད་ཀྱང་། ཆོས་ཉིད་བདེན་
པར་འཛིན་པའི་འཛིན་སྟངས་ཡོད་མི་དགོས་ཏེ། དཔེར་ན་བུམ་འཛིན་རྟོག་པ་ལ་རང་གི་སྣང་
བ་ཕྱི་རོལ་གྱི་བུམ་པ་སྣང་བའི་སྣང་བ་ཡོད་ཀྱང་རང་གི་སྣང་བ་དེ་ཉིད་ཕྱི་རོལ་བུམ་པའོ་སྙམ་
དུ་འཛིན་པའི་འཛིན་སྟངས་མེད་ཀྱི་བུམ་པའོ་སྙམ་དུ་འཛིན་པ་ཙམ་ཞིག་གི་འཛིན་སྟངས་ཡོད་
པ་ལྟ་བུའོ། །དེས་ན་ཐེག་ཆེན་སྦྱོར་ལམ་དེ་ཡང་ཆོས་ཉིད་ཞེན་ཡུལ་དུ་བྱས་པའི་སྒོ་ནས། དེ་
ཉིད་བདེན་པར་གྲུབ་པ་ལྟ་བུར་སྣང་བའི་རྟོག་པ་ཡིན་པའི་ཕྱིར། འདིར་བསྟན་དགག་རྟོག་ཤེས་
སྒྲིབ་ཀྱི་ཟག་བཅས་ཡིན་ཅིང་དེའི་སྒོ་ནས་ཉན་རང་གི་སྦྱོར་ལམ་ལས་ཁྱད་པར་དུ་འཕགས་པ་
ཡིན་ཏེ། ཉན་རང་གི་སྦྱོར་ལམ་ཡིན་ན་ཆོས་ཉིད་ཞེན་ཡུལ་དུ་བྱེད་པའི་རྟོག་པ་ཡིན་པར་འགལ་
79

བའི་ཕྱིར་རོ། །འོ་ན་རྣམ་པའི་ཁྱད་ཆོས་དང་བཟློས་པར་མི་འགྱུར་རམ་ཞེ་ན། མི་འགྱུར་ཏེ།
རྣམ་པ་ནི་འཛིན་སྟངས་ཀྱི་ངོས་ནས་ཡིན་ལ། འདི་ནི་སྣང་ཚུལ་གྱི་ངོས་ནས་ཡིན་པའི་ཕྱིར།
འོ་ན་ཤེས་སྒྲིབ་ཀྱི་ཟག་བཅས་ཡིན་ན་ཤེས་སྒྲིབ་ཡིན་མི་དགོས་སམ་ཞེ་ན། མི་དགོས་ཏེ། དེ་
དགོས་ན་ཉོན་མོངས་པའི་ཟག་བཅས་ཡིན་ནའང་ཉོན་མོངས་ཡིན་དགོས་པར་ཐལ་ལོ།
འདོད་ན། ཉན་ཐོས་དགྲ་བཅོམ་ལྷག་བཅས་ཀྱི་གནས་སྐབས་ཀྱི་སྡུག་བསྔལ་གྱི་ཕུང་པོ་དག་ཉོན་
མོངས་ཡིན་པར་ཐལ་བས། ཉན་ཐོས་དགྲ་བཅོམ་གྱིས་ཉོན་མོངས་མ་སྤངས་པར་འདོད་པར་
གྱིས་ཤིག་དང་གཞན་ཡང་ཤེས་སྒྲིབ་ཀྱི་ཟག་བཅས་ཡིན་ན་ཤེས་སྒྲིབ་ཡིན་དགོས་ན། ཤེས་སྒྲིབ་
ཀྱི་འབྲས་བུ་ཡིན་ན་ཤེས་སྒྲིབ་ཡིན་པར་ཐལ་ལོ། །གལ་ཏེ་སོ་སྐྱེའི་རྟོག་པ་ཡིན་ན། ཤེས་སྒྲིབ་
ཀྱི་བག་ཆགས་ཀྱིས་བསླད་པའི་བདེན་སྣང་ཡོད་པས་ཁྱབ་པས་ཤེས་སྒྲིབ་ཀྱི་ཟག་བཅས་ཡིན་དགོས་
ཞེས་སྨྲ་བ་དེ་ལྟར་ན། ཉོན་མོངས་པ་དག་ཀྱང་ཤེས་སྒྲིབ་ཀྱི་ཟག་བཅས་སུ་འགྱུར་རོ་ཞེ་ན། འདོད་
པ་ཡིན་ཏེ། ཉོན་མོངས་པ་ཐམས་ཅད་ཀྱང་ཤེས་སྒྲིབ་ཀྱི་རྩ་བ་ཅན་ཡིན་པའི་ཕྱིར། ལས་དང་
ཉོན་མོངས་རྣམ་རྟོག་ལས། །དེ་དག་སྤྲོས་ལས་སྤྲོས་པ་ནི། །སྟོང་པ་ཉིད་ཀྱིས་འགག་པར་འགྱུར།
ཞེས་གསུངས་པ་ལྟར་རོ། །ད་ནི་འཕགས་སེང་གིས་གཟུང་འཛིན་གྱི་རྟོག་པ་ལ་མུ་བཞི་བརྩིས་
པའི་དོན་བཤད་པར་བྱའོ། །དེ་ཡང་གཟུང་རྟོག་ཡིན་ལ་འཛིན་རྟོག་མིན་པའི་མུ་ནི། གཟུགས་
སོགས་ཕྱིའི་སྐྱེ་མཆེད་དག་བདེན་པར་སྣང་བའི་རྟོག་པ་ལྟ་བུའོ། །འཛིན་རྟོག་ཡིན་ལ་གཟུང་
རྟོག་མིན་པའི་ནི། རང་གི་ཤེས་པའི་འཛིན་རྣམ་སྐད་ཅིག་མ་བདེན་པར་སྣང་བའི་རྟོག་པ་ལྟ་
བུ་སྟེ། འཛིན་རྣམ་དེ་ནི་གཟུང་འཛིན་གཉིས་སུ་ཕྱེ་བའི་འཛིན་པ་ཁོ་ན་ཡིན་པའི་ཕྱིར། གཉིས་
ཀ་ཡིན་པ་ནི། གཟུང་རྣམ་རྒྱུན་ལྡན་ལ་དམིགས་ནས་བདེན་པར་སྣང་བའི་རྟོག་པ་སྟེ། དེ་ནི་
རང་ཡུལ་ལ་བལྟོས་ནས་གཟུང་འཛིན་གཉིས་སུ་ཕྱེ་བའི་འཛིན་པ་ཡིན་ལ། འཛིན་རྣམ་ལ་བལྟོས་
ནས་དེ་ལྟར་ཕྱེ་བའི་གཟུང་བ་ཡིན་པའི་ཕྱིར། གཉིས་ཀ་མིན་པ་ནི། གཉིས་སྣང་མེད་པའི་ཡེ་
ཤེས་ཤེར་ཕྱིན་ལྟ་བུའོ། །འགྲེལ་ཆེན་གཉིས་སུ་མུ་གསུམ་པ་འདི་ལ་ཤེས་པ་རྒྱུན་ལྡན་ཞེས་སྨོས་
པ་ནི། དུས་མཐའི་སྐད་ཅིག་མ་སོ་སྐྱེས་ངེས་མི་ནུས་པ་ལ་དགོངས་པའོ། །ཁ་ཅིག་མུ་གསུམ་
80

པ་ལ། གང་ཟག་གཞན་རྒྱུད་ཀྱི་ཤེས་པ་ལ་རྟོག་པ་ཅེས་སྦྱོར་བ་ནི། འགྲེལ་ཆེན་གཉིས་སུ། གསུམ་
པ་ནི། སྐད་ཅིག་གཞན་གྱི་དེ་ཉིད་དོ། ཞེས་གསུངས་པའི་སྐད་ཅིག་གཞན་ཞེས་པ། དེའི་གོང་
དུ་སྐད་ཅིག་གཅིག་དང་ལྡན་པའི་རྣམ་པར་རིག་པའོ། ཞེས་གསུངས་པའི་སྐད་ཅིག་གཅིག་ལས་
གཞན་སྐད་ཅིག་དུ་མ་བསགས་པའི་རྒྱུན་ལ་གསུངས་པ་མ་གོ་བར་ཟད་དོ། །ད་ནི་སོ་སོ་སྐྱེ་བོ་
འཕགས་དབྱེ་བས། ཞེས་སོགས་ཀྱི་གཞུང་གིས། འཛིན་རྟོག་གཉིས་སོ་སོ་སྐྱེ་བོ་དང་འཕགས་
པའི་གང་ཟག་ལ་སོ་སོར་ངེས་པར་བཤད་པ་ལ་དོགས་པ་བཅད་པ། འགྲེལ་ཆེན་གཉིས་ཀ་ལས་
མཐུན་པར་གསུངས་པ་དེའི་དོན་བཤད་པར་བྱའོ། །དེ་ཡང་ཉི་ཁྲི་སྣང་བ་ལས། ཆོས་ཐམས་
ཅད་བདག་མེད་པ་ཡིན་ནོ་ཞེས། ཆོས་དེ་ལྟ་བུ་རྣམས་སོ་སོའི་སྐྱེ་བོས་ཀྱང་རྟོགས་པ་མིན་ནམ།
དེས་ན་འཛིན་པའི་རྣམ་པར་རྟོག་པ་དང་པོའི་རྣམ་པར་རིག་པ་ནི་མ་ཁྱབ་པར་འགྱུར་རོ་ཞེ་ན།
དེ་དག་གི་དོན་ནི་མོས་པ་ཡིད་ལ་བྱེད་པ་ཡིན་ལ། འདིར་ནི་དེ་ཁོ་ན་ཉིད་ཡིད་ལ་བྱེད་པ་བརྗོད་
པར་འདོད་པ་ཡིན་པས་སྙིང་པོ་མེད་དོ། ཞེས་དང༌། འཕགས་པ་ལ་ཡང་འདི་ལྟ་བུ་ཡོད་པ་
ཡིན་ཏེ། དགེ་སློང་དག་མཚན་མོ་འདས་ན་ནང་བར་གྱི་དུས་སུ་ངས་སྲོག་ཆགས་ཅེ་སྤྱང་སྐད་
འབྱིན་པ་ཐོས་སོ་ཞེས་གསུངས་བྱ་བ་དང་། དེ་བཞིན་དུ་ང་དེའི་ཚེ་དེའི་དུས་ན་རི་དྭགས་ཀྱི་རྒྱལ་
པོ་སེང་གེ་ཡན་ལག་མ་སྨད་པ་ཅེས་བྱ་བར་གྱུར་ཏོ། ཞེས་གང་གསུངས་པ་མིན་ནམ། དེས་
འཛིན་པའི་རྣམ་པར་རྟོག་པ་གཉིས་པའི་རྣམ་པར་རིག་པ་མ་ཁྱབ་པར་འགྱུར་རོ་ཞེ་ན། དེའི་
ཚིག་དེ་ནི་ཐ་སྙད་པ་ཡིན་གྱི་དོན་དམ་པ་ནི་མིན་པ་དེས་དེས་ན་སྙིང་པོ་མེད་དོ། ཞེས་གསུངས་
པ་འདི་དག་གི་དོན་ཅི་ཞེ་ན། དེ་ཡང་སོ་སོ་སྐྱེ་བོ་འཕགས་དབྱེ་བས། ཞེས་སོགས་ཀྱི་གཞུང་
གིས་རྫས་འཛིན་རྟོག་པ་སོ་སྐྱེ་ཁོ་ན་ལ་ཡོད་ཅིང༌། བཏགས་འཛིན་རྟོག་པ་འཕགས་པ་ཁོ་ན་ལ་
ཡོད་པར་བཤད་པ་མིན་ཏེ། དེ་ལྟ་ན་བཏགས་འཛིན་རྟོག་པ་ཐེག་ཆེན་སྦྱོར་ལམ་པ་ལ་ཡོད་པར་
བཤད་པ་དང་དངོས་སུ་འགལ་བའི་ཕྱིར་ཏེ། དེ་ལྟ་བུའི་རྣམ་པར་རྟོག་པ་བཞི་དང་ངེས་པར་
འབྱེད་པའི་ཆ་དང་མཐུན་པ་བཞི་པོ་གྲངས་བཞིན་དུ་ལྡན་པ་ཡིན་ནོ། ཞེས་སོགས་སྨྲས་ཤིང་།
རྩ་བར་ཡང་རྣམ་རྟོག་བཞི་པོ་ལྡན་རྟེན་པ་ཞེས་སྨྲས་པས་སོ། །སོ་སོ་སྐྱེ་བོ་ལ་ཡང་རྫས་འཛིན་
81

ཡོད་ཅིང༌། འཕགས་པ་ལ་ཡང་བཏགས་འཛིན་ཡོད་ཅེས་ཀྱང་བསྟན་པ་མིན་ཏེ། དེ་ལྟ་ན་རྩོད་
ལན་གོང་དུ་དྲངས་པ་འདི་དག་འབྲེལ་མེད་དུ་འགྱུར་བའི་ཕྱིར་ཏེ༑ སོ་སྐྱེ་ལ་ཡང་ཡོད་ན། འཕགས་
པ་ལ་མེད་དགོས་ལ། འཕགས་པ་ལ་ཡང་ཡོད་ན། སོ་སྐྱེ་ལ་མེད་དགོས་སྙམ་པའི་དོགས་པ་
འབྱུང་བ་ལ་འབྲེལ་གང་ཡང་མེད་པའི་ཕྱིར་དང་། གལ་ཏེ་དེ་འདྲའི་དོགས་པ་བྱང་བ་ཡིན་ནའང་།
ལན་འདེབས་ཚུལ་དེ་ཉིད་ལ་འབྲེལ་མེད་པའི་ཕྱིར་རོ། །དེས་ན་གཞུང་གིས་དེ་གཉིས་གང་ཡང་
རུང་བ་ཞིག་བསྟན་པའི་དབང་དུ་བྱས་ནས་སྔ་མ་དག་གིས་འདིའི་དོན་གཏན་ལ་འབེབས་པའི་
བཤད་པ་མང་དུ་བྱས་པ་དག་ནི༑ རི་དྭགས་སྨིག་རྒྱུས་འདོད་པ་དང་མཚུངས་པ་ཡིན་ནོ། །དེ་
བས་ན་འདི་ལྟར་ཤེས་པར་བྱ་སྟེ། སོ་སོ་སྐྱེ་བོ་འཕགས་དབྱེ་བས། ཞེས་སོགས་ཀྱིས། རྫས་
འཛིན་རྟོག་པ་ནི་སོ་སྐྱེའི་ཞེན་ངོ་དང་མཐུན་པར་བདེན་པར་སྣང་བའི་རྟོག་པ་ཡིན་ལ། བཏགས་
འཛིན་རྟོག་པ་ནི། འཕགས་པའི་གཟིགས་ངོ་དང་མཐུན་པར་བདེན་པར་སྣང་པ་ཡིན་ནོ། །ཞེས་
བསྟན་པ་ཡིན་ཅིང་། དེ་ལ་དོགས་པ་འདི་ལྟར་འབྱུང་སྟེ། ཆོས་ཐམས་ཅད་བདག་མེད་དུ་འཛིན་
པ་སོ་སྐྱེ་ལ་ཡང་ཡོད་པས། བདག་མེད་དང་བཏགས་ཡོད་སོགས་སུ་བདེན་པར་སྣང་བ་ནི་ཙིའི་
ཕྱིར་འཕགས་པའི་གཟིགས་ངོ་དང་མཐུན་པ་ཁོ་ནར་བརྗོད་ཅེ་ན། སོ་སྐྱེ་འགའ་ཞིག་ལ་མོས་
པ་ཡིད་བྱེད་ཀྱི་ཚུལ་གྱིས་ཆོས་བདག་མེད་པ་སོགས་སུ་འཛིན་པ་ཡོད་ཀྱང་མངོན་སུམ་དུ་མཐོང་
བ་མེད་ཅིང་། འདིར་ནི་འཕགས་པས་ཆོས་བདག་མེད་པར་མངོན་སུམ་དུ་གཟིགས་པ་དེའི་གཟིགས་
ངོ་དང་མཐུན་པར་བདེན་པར་སྣང་བ་ཞེས་བརྗོད་པར་འདོད་པ་ཡིན་པས་རྩོད་པ་དེ་ལ་སྙིང་པོ་
མེད་དོ། །གལ་ཏེ་འཕགས་པ་ལ་ཡང་། ང་དེའི་ཚེ་ཞེས་སོགས་སུ་འཛིན་པ་ཡོད་པས། རྫས་
འཛིན་རྟོག་པའང་འཕགས་པའི་གཟིགས་ངོར་མཐུན་པར་མི་འགྱུར་རམ་ཞེ་ན། འཕགས་པས་
ང་ཐ་སྙད་པ་ཙམ་གཟིགས་པས། ཐ་སྙད་ཀྱི་རྣམ་གཞག་ལ་འཇུག་པའི་ཚེ། ང་དེའི་ཚེ་ཞེས་
སོགས་གསུངས་པ་ཡིན་གྱི། ང་བདེན་པར་གཟིགས་པའམ། ང་རྫས་ཡོད་དུ་གཟིགས་པ་མིན་
པས། ང་རྫས་ཡོད་ལ་དམིགས་ནས་བདེན་པར་སྣང་བའི་རྟོག་པ་ནི་འཕགས་པའི་གཟིགས་ངོ་
དང་མཐུན་པར་བདེན་པར་སྣང་བ་མིན་ནོ་ཞེས་བྱ་བ་ཉིད་འགྲེལ་པ་གཉིས་ཀྱི་དགོངས་པ་རྨ་མེད་
82

པའོ། །འོ་ན་འདིར་རྫས་འཛིན་རྟོག་པ་གང་ཟག་རྫས་ཡོད་དུ་འཛིན་པ་ལ་བཤད་པས་གང་ཟག་
གི་བདག་འཛིན་དུ་མི་འགྱུར་རམ་ཞེ་ན། གང་ཟག་ལ་དམིགས་ནས་རྣམ་པ་རང་སྐྱ་ཐུབ་པའི་
རྫས་ཡོད་དུ་འཛིན་པ་ནི་གང་ཟག་གི་བདག་འཛིན་ཡིན་ཀྱང་། འདིར་གང་ཟག་རྫས་ཡོད་ལ་
དམིགས་ནས་རྣམ་པ་བདེན་པར་འཛིན་པའམ། བདེན་པར་སྣང་བ་ལ་བཤད་པས་ཆོས་ཀྱི་བདག་
འཛིན་གྱི་ཟག་བཅས་སུ་འགྱུར་གྱི། གང་ཟག་གི་བདག་འཛིན་དུ་མི་འགྱུར་རོ། །དེའི་ཕྱིར་
ཇི་ལྟར་འདོད་པ་བཞིན་དུ་འགྲོ་བ་ཐོགས་པ་ལ་དོན་དམ་པའི་དངོས་པོར་མངོན་པར་ཞེན་པས་
འཛིན་པར་རྣམ་པར་རྟོག་པ་ཞེས་གསུངས་པ་ཡིན་ནོ། །ཁ་ཅིག་རྫས་འཛིན་ལ་རྟོག་པ་དང༌།
བཏགས་འཛིན་ལ་རྟོག་པ་ཞེས་བྱས་ནས། ཡུལ་རྫས་འཛིན་དང་བཏགས་འཛིན་གཉིས་སོ་སྐྱེ་
དང་འཕགས་པ་ལ་སོ་སོར་བཤད་པ་ཡིན་གྱི། ཡུལ་ཅན་རྫས་འཛིན་རྟོག་པ་དང་།བཏགས་འཛིན་
རྟོག་པ་གཉིས་གང་ཟག་དེ་གཉིས་ལ་སོ་སོར་ངེས་པར་བཤད་པ་མིན་ནོ་ཞེས་ཟེར་བ་ནི་མི་འཐད་
དེ༑ ཉི་ཁྲི་སྣང་བ་དང་འགྲེལ་ཆེན་དུ། སོ་སྐྱེ་ལ་ཡང་ཆོས་བདག་མེད་པར་རྟོགས་པ་ཡོད་པས།
འཛིན་པའི་རྣམ་པར་རྟོག་པ་དང་པོའི་རྣམ་གཞག་མ་ཁྱབ་པར་འགྱུར་ཞེས་པའི་དོགས་པ་བཀོད་
པ་འབྲེལ་མེད་དུ་འགྱུར་བའི་ཕྱིར་ཏེ། བཏགས་འཛིན་སོ་སྐྱེ་ལ་མེད་པར་བཤད་པ་ལ། འོ་ན་
བཏགས་འཛིན་ལ་རྟོག་པའི་རྣམ་གཞག་མ་ཁྱབ་པའི་སྐྱོན་དུ་འགྱུར་རོ་སྟེ། སོ་སྐྱེ་ལ་ཡང་ཆོས་
བདག་མེད་པར་འཛིན་པ་ཡོད་པས་བཏགས་འཛིན་ཡོད་པའི་ཕྱིར། ཞེས་པའི་དོགས་པ་འབྲེལ་
མེད་འདི་ལྟ་བུ་རྟོགས་ལྡན་སུ་ཞིག་འགོད་པར་བྱེད། དེ་མ་ཟད་འདི་ལྟར་སྨྲ་བས་ནི། རྩོད་པ་
དང་། ལན་གཉིས་ཀས། སོ་སྐྱེ་ལ་རྟོག་པ་དེའི་ཡུལ་མེད་ན་རྟོག་པ་དེ་ཡང་མེད་པས་ཁྱབ་པར་
ཁ་འཆམ་པ་ཉིད་དུ་སྨྲ་དགོས་ཏེ། གཞན་དུ་ན། མོ་སྐྱེ་ལ་བཏགས་འཛིན་མེད་པར་བཤད་པ་
ལ༑ འོ་ན་འཛིན་རྟོག་དང་པོའི་རྣམ་གཞག་མ་ཁྱབ་པའི་སྐྱོན་དུ་འགྱུར་ཅེས་པའི་རྩོད་པ་འོང་
དོན་མེད་ཅིང་། ལན་གྱི་ཀྱང་བཏགས་འཛིན་མེད་ཀྱང་དེ་ལ་རྟོག་པ་མེད་མི་དགོས་པས་བཏགས་
འཛིན་རྟོག་པའི་རྣམ་གཞག་ལ་མ་ཁྱབ་པའི་སྐྱོན་མེད་ཅེས་ལན་འདབས་པར་རིགས་ཀྱི་སོ་སྐྱེའི་
བདག་མེད་རྟོགས་པ་མོས་པ་ཡིད་བྱེད་ཡིན་པས་སྐྱོན་མེད་ཅེས་པའི་ལན་བཏབ་པ་འབྲེལ་མེད་
83

དུ་འགྱུར་བའི་ཕྱིར་རོ། །སོ་སྐྱེ་ལ་རྟོག་པ་དེའི་ཡུལ་དེ་མེད་ན། དེ་ལ་རྟོག་པའང་མེད་པས་
ཁྱབ་ན། སོ་སྐྱེ་ལ་ཤེས་བྱ་ཐམས་ཅད་ཡོད་པར་ཐལ། དེ་ཐམས་ཅད་ལ་རྟོག་པའི་ཕྱིར་རོ། །གཞན་
'ང་ལུགས་འདི་ནི་བཏགས་པའི་དངོས་པོར་མངོན་པར་ཞེན་པ་ཉིད་ཀྱིས་འཛིན་པའི་རྣམ་པར་
རྟོག་པ་ཅེས་སོགས་ལ་མངོན་སུམ་དུ་བསྙོན་པར་བྱེད་པ་ཡིན་ཏེ། དེ་ལྟ་ན་བཏགས་པའི་དངོས་
པོར་མངོན་པར་ཞེན་པ་ལ་སོགས་སུ་འགྱུར་བས་སོ། །འདི་དག་ལ་བརྗོད་པར་བྱ་བ་མང་ཡང་
འདིར་ཡི་གེ་མང་བར་འགྱུར་བས་མ་བྲིས་ལ། རྟོག་པའི་རྣམ་གཞག་འདི་དག་ཆེས་ཤིན་ཏུ་དཀའ་
ཡང་། ཇི་ལྟ་བ་བཞིན་འཆད་ཤེས་པ་གཞན་མ་མཐོང་ངོ༌། །གཉིས་པ་ཚིག་གི་དོན་ལ། སྤྱིའི་
མཚམས་སྦྱར། སོ་སོའི་དོན་བཤད། ལྡན་ཚུལ་གྱི་དོན་བསྡུ་བའོ། །དང་པོ་ཅི། རྣམ་པར
རྟོག་པ་ཅེས་སོགས་སོ། །གཉིས་པ་ལ། མདོར་བསྟན་རྒྱས་པར་བཤད་པའོ། །དང་པོ་ལ་
གཉིས་ལས།གཟུང་རྟོག་མདོར་བསྟན་ལ། རྩ་བ་ནི། གཟུང་བར་རྟོག་པ་དབྱེ་གཞི། དབྱེ་ན་
རྣམ་པ་གཉིས་སོ། །འབྱེད་པའི་རྒྱུ་མཚན། ཀུན་ནས་ཉོན་མོངས་པའི་གཞིའི་རྟེན་ཅན་དང་
དེའི་གཉེན་པོའི་ཕྱོགས་ལ་བརྟེན་པའི་བྱེ་བྲག་གིས་སོ། །གཉིས་པོ་དེ་ནི་སོ་སོར་རྣམ་པ་དགུ་དགུ་
སྟེ་རྨོངས་པ་དང༌། རྣམ་བྱང་གི་ཕུང་པོ་སོགས་ཡུལ་དགུ་དགུའི་བྱེ་བྲག་གིས་སོ། །འགྲེལ་པ་
ནི༑ གཟུང་པར་རྣམ་པར་རྟོག་པ་དབྱེ་གཞི། དབྱེ་ན། ཀུན་ནས་ཉོན་མོངས་པའི་གཞིའི་རྟེན་
ཅན་དེ་གཉེན་པོའི་རྟེན་ཅན་ཉིད་ཀྱིས་རྣམ་པ་གཉིས་ཡིན་ལ་མ་རིག་པ་དང་རྣམ་པར་བྱང་བའི་
ཕུང་པོ་ལ་སོགས་པའི་རབ་ཏུ་དབྱེ་བས་གཉིས་པོ་རེ་རེ་ལའང་རྣམ་པས་དག་དགའོ། །རྩ་འགྲེལ་
གཉིས་ཀ་ལ། ངག་དོན་ནི། གཟུང་རྟོག་ཆོས་ཅན། གཉིས་ཡོད་དེ། ཀུན་ནས་ཉོན་མོངས་
གཟུང་རྟོག་དང༌། རྣམ་བྱང་གཟུང་རྟོག་གཉིས་ཡོད་པའི་ཕྱིར། ཀུན་ནས་ཉོན་མོངས་གཟུང་
རྟོག་ཆོས་ཅན། དགུ་ཡོད་དེ། མ་རིག་པ་སོགས་ཡུལ་དགུ་ལ་རྟོག་པ་དགུ་ཡོད་པའི་ཕྱིར། རྣམ་
བྱང་གཟུང་རྟོག་ཆོས་ཅན། དགུ་ཡོད་དེ། རྣམ་བྱང་གི་ཕུང་པོ་སོགས་དགུ་ལ་རྟོག་པ་དགུ་ཡོད་
པའི་ཕྱིར། གཉིས་པ་འཛིན་རྟོག་མདོར་བསྟན་ལ། རྩ་བ་ནི། རྫས་དང༌། ཞེས་སོགས་དང༌།
འགྲེལ་པ་ནི།གང་ཟག་རྫས་སུ་ཡོད་པ་དང༌། ཞེས་སོགས་ཏེ། ཚིག་དོན་དང༌། ངག་དོན་ནི།
84

སྔ་མས་རིགས་བསྒྲེའོ། །གཉིས་པ་རྒྱས་པར་བཤད་པ་ལ་གཉིས་ལས། མཚམས་སྦྱར་ནི། ཡུལ་
གྱི་སྒོ་ནས་དགུ་དགུར་ཡོད་ཅེས་བཤད་པ་དེ་ལ་དགུ་པོ་སོ་སོ་མིང་གི་སྒོ་ནས་མདོར་བསྡུས་པའི་
དོན་ནི་འདི་ཡིན་ཏེ། གཉིས་པ་སོ་སོའི་ངོ་བོ་ལ་བཞི་ལས། །ཀུན་ནས་ཉོན་མོངས་གཟུང་རྟོག་
རྒྱས་བཤད་ནི། ཀུན་ནས་ཉོན་མོངས་ཀྱི་གཙོ་བོ་མ་རིག་པ་དང༌། དེའི་འབྲས་བུ་ཟག་བཅས་
ཀྱི་གཟུགས་ལ་སོགས་པའི་ཕུང་པོ་དང་། ཀུན་ནས་ཉོན་མོངས་ཀྱི་ཁྱད་པར་མིང་དང་གཟུགས་
ལ་མངོན་པར་ཞེན་པ་དང་། ཀུན་ནས་ཉོན་མོངས་ཀྱི་བྱེད་ལས། གཞིའི་དུས་སུ་མཐའ་གཉིས་
ལ་ཆགས་པར་བྱེད་པ་དང་ལམ་གྱི་དུས་སུ་མངོན་མཐོའི་རྒྱུ་ཀུན་ནས་ཉོན་མོངས་པ་དང་རྣམ་
པར་བྱང་བའི་བླང་དོར་མི་ཤེས་པ་དང་ངེས་ལེགས་ཀྱི་འཕགས་པའི་ལམ་ལ་དང་པོར་མི་གནས་
པའམ་མི་འཇུག་པ་དང༌། ཞུགས་ཀྱང་ལམ་གྱི་ཡུལ་དམིགས་པ་དང་ལམ་བསྒོམ་པ་པོ་བདག་
ལ་སོགས་པ་དང༌། ལམ་གྱི་འབྲས་བུ་རྣམ་པར་དག་པ་སྐྱེད་པ་ལ་སོགས་པ་ལ་རྨོངས་པར་བྱེད་
པ་སྟེ། དེ་ལྟར་ཡུལ་དགུ་པོ་དེ་དག་གམ། དེ་དག་གི་སྟེང་གི་བདེན་པ་བཀག་པ་དག་བདེན་པར་
སྣང་བ་ཀུན་ནས་ཉོན་མོངས་པ་གཞིའི་རྟེན་ཅན་གཟུང་བར་རྣམ་པར་རྟོག་པ་རྣམས་སོ། །གཉིས་
པ་རྣམ་བྱང་གཟུང་རྟོག་རྒྱས་བཤད་ནི། རྣམ་བྱང་གི་ངོ་བོ་ཟག་པ་མེད་པའི་ཕུང་པོ་དང་། དེ་
ཉིད་ཀྱི་རྐྱེན་རྣམ་བྱང་སྐྱེ་བའི་སྒོ་དང༌། ས་བོན་རིགས་དང་ཇི་ལྟར་སྐྱེ་བའི་ཚུལ་རྣམ་བྱང་གི་
སྐྱེ་བ་དང་དེ་འདྲའི་རྣམ་བྱང་ལ་དབྱེ་ན། གཞིའི་རྣམ་བྱང་སྟོང་པ་ཉིད་དང༌། ལམ་གྱི་རྣམ་
བྱང་ཙམ་ཕ་རོལ་ཏུ་ཕྱིན་པའི་དོན་དང༌། ལམ་གྱི་རྣམ་བྱང་ཁྱད་པར་བ་མཐོང་བ་དང་། བསྒོམ་
པ་དང་། འབྲས་བུའི་རྣམ་བྱང་མི་སློབ་པའི་ལམ་རྣམས་ཏེ་ཡུལ་དགུ་པོ་དེ་ལ་བརྟེན་པ་གཉེན་
པོའི་རྟེན་ཅན་གྱི་གཟུང་བར་རྣམ་པར་རྟོག་པ་དགུ་པོ་རྣམས་སོ། །གསུམ་པ་རྫས་འཛིན་རྟོག་
པ་རྒྱས་པར་བཤད་པ་ནི། བདག་རང་དབང་ཅན་དང་གཅིག་པུར་བདེན་པར་སྣང་བ་དང་།
ལས་གསོག་པ་པོའི་བདག་དང་། ཡུལ་ལ་བལྟ་བ་པོ་ལ་སོགས་པ་བདག་ཏུ་བདེན་པར་སྣང་བ་
དང་། འཁོར་བར་ཀུན་ནས་ཉོན་མོངས་པའི་རྟེན་དང་། འཇིག་རྟེན་པའི་ལམ་གྱིས་འདོད་ཆགས་
དང་བྲལ་བའི་རྟེན་དང་། འཇིག་རྟེན་ལས་འདས་པའི་མཐོང་བ་དང་སྒོམ་པའི་ལམ་གྱིས་འདོད་
85

ཆགས་དང་བྲལ་བར་བྱེད་པའི་རྟེན་དང་། ལམ་གྱིས་དོན་བྱས་པ་ཐར་པ་ཐོབ་པའི་རྟེན་རྣམས་
སུ་འགྱུར་བ་བདག་བདེན་པར་སྣང་བ་སྟེ། དེ་ལྟར་གང་ཟག་རྫས་སུ་ཡོད་པའི་རྟེན་ཅན་འཛིན་
པར་རྣམ་པར་རྟོག་པ་དགུ་པོ་རྣམས་སོ། །བཞི་པ་བཏགས་འཛིན་རྟོག་པ་རྒྱས་པར་བཤད་པ་
ནི༑ སེམས་ཅན་ཙམ་གྱི་གདགས་གཞི་ཕུང་པོ་དང༌། སྐྱེ་མཆེད་དང༌། ཁམས་དང༌། སོ་
སྐྱེའི་གདགས་གཞི་ཀུན་ནས་ཉོན་མོངས་ཀྱི་རྟེན་ཅིང་འབྲེལ་པར་འབྱུང་བ་དང་། འཕགས་པ་
ཙམ་གྱི་གདགས་གཞི་རྣམ་པར་བྱང་བ་དང༌། འཕགས་པ་སློབ་པ་དམན་འབྲིང་མཆོག་གསུམ་
གྱི་གདགས་གཞི་རིམ་བཞིན་མཐོང་བ་དང༌། སྒོམ་པ་དང༌། ཁྱད་པར་གྱི་ལམ་དང་།འཕགས་
པ་དགྲ་བཅོམ་པའི་གདགས་གཞི་མི་སློབ་པའི་ལམ་རྣམས་ཏེ། སེམས་ཅན་སྤྱི་དང་ཁྱད་པར་
རྣམས་གདགས་གཞི་དང་དེ་དག་ལ་བརྟེན་ནས་བཏགས་པ་ཙམ་དུ་བདེན་པར་སྣང་བ་སྐྱེས་བུ་
བཏགས་པར་ཡོད་པ་ལ་བརྟེན་པའི་འཛིན་པའི་རྣམ་པར་རྟོག་པ་དགུ་པོ་རྣམས་སོ། །རྒྱས་བཤད་
འདི་དག་ལམ་མདོར་བསྟན་དུ་བཤད་པའི་དབྱེ་སྦྱོར་དགོད་པར་བྱའོ། །གསུམ་པ་ནི། དེ་ལྟ་
བུའི་རྣམ་པར་རྟོག་པ་བཞི་དང་། ངེས་པར་འབྱེད་པའི་ཆ་དང་མཐུན་པ་བཞི་པོ་གྲངས་བཞིན་
དུ་ལྡན་པ་ཡིན་ཏེ། ངེས་ཆ་བཞི་པོ་དེ་རིམ་པ་བཞིན་དུ་གཟུང་འཛིན་བཞི་པོ་དེ་རང་བཞིན་མེད་
པ་ཞེན་ཡུལ་དུ་བྱས་ནས་བདེན་པར་སྣང་བའི་རྟོག་པ་ཡིན་པའི་ཕྱིར་རོ། །གསུམ་པ་ཡོངས་འཛིན་
གྱི་ཁྱད་ཆོས་ལ་གསུམ་ལས། མཚམས་སྦྱར་ནི། རྩ་བར་ཚིགས་བཅད། སླར་མདོ་དང་མཐུན་
པར་བྱ་བའི་ཆེད་དུ་ཡོངས་སུ་འཛིན་པ་རྟོག་པའི་སྔར་གསུངས་ན་ཡང་རྒྱས་བཤད་དུ་ཡང་ཆུང་
འབྲིང་གི་དབྱེ་བ་དང་རྟོག་པའི་མཇུག་ཐོགས་སུ་བར་སྐབས་ཀྱི་ཚིགས་སུ་བཅད་པས་ཡོངས་འཛིན་
གསུངས་པ་ལ་དགོས་པ་ཡོད་དེ།ཡོངས་འཛིན་ཕྱིས་བཤད་ཅིང་དེ་དག་དེའི་སྔར་བཤད་པ་དེའི་
སྟོབས་ཀྱི་དབྱེ་བ་དང་རྟོག་པ་ཇི་སྐད་བཤད་པ་ཡང་ཁྱད་པར་དུ་འགྱུར་རོ་ཞེས་བསྟན་པའི་ཕྱིར་
དུ་ཡིན་པས་སོ། །རྩ་བ་ནི། འཕགས་པ་ལྟར་ན། རྣམ་མཁྱེན་ཡིད་བྱེད་དང་ལྡན་ཞིང་ཟབ་
མོ་ལ་སེམས་མི་འགོང་བ་ཉིད་ལ་སོགས་པ་དེའི་མི་མཐུན་ཕྱོགས་ཉན་རང་གི་ཡིད་བྱེད་དང་དངོས་
པོར་མངོན་ཞེན་སོགས་བོར་བས་ནི་རྣམ་པ་ཀུན་ཏུ་ནང་ཡོངས་འཛིན་ཐབས་མཁས་ཡིན་ནོ།།
86

ཡོངས་འཛིན་ཕྱིས་བཤད་ཅིང་དེ་དག་དེའི་སྔར་བཤད་པ་དེའི་སྟོབས་ཀྱིས་དབྱེ་བ་དང་རྟོག་པ་
ཇི་སྐད་བཤད་པ་ཡང་ཁྱད་པར་དུ་འགྱུར་རོ། ཞེས་བསྟན་པའི་ཕྱིར་དུ་ཡིན་པས་སོ། །རྩ་བ་
ནི༑ འཕགས་པ་ལྟར་ན། རྣམ་མཁྱེན་ཡིད་བྱེད་དང་ལྡན་ཞིང་ཟབ་མོ་ལ་སེམས་མི་འགོང་བ་
ཉིད་ལ་སོགས་པ་དེའི་མི་མཐུན་ཕྱོགས་ཉན་རང་གི་ཡིད་བྱེད་དང་དངོས་པོར་མངོན་ཞེན་སོགས་
བོར་བ་ན་རྣམ་པ་ཀུན་ཏུ་གདུལ་བྱའི་བསམ་པ་ཇི་ལྟ་བ་བཞིན་དུ་ངོ་བོ་ཉིད་མེད་སོགས་སྟོན་བྱེད་
ཅིང་། དེའི་མི་མཐུན་ཕྱོགས་སྡིག་སྲོགས་བོར་བ་རྣམ་པ་ཀུན་ཏུ་ཕྱི་ཡོངས་འཛིན་དགེ་བཤེས་
ཡིན་ནོ། །སློབ་དཔོན་ལྟར་ན་གསུམ་པ་འགྲེལ་པ་ནི་སྟོང་ཉིད་ལ་སེམས་མི་འགོང་ཞིང་མི་སྐྲག་
པ་ལ་སོགས་པ་ཐབས་མཁས་པས་བསམ་པ་ཇི་ལྟ་བ་བཞིན་དུ་དངོས་པོ་མཐའ་དག་བདག་མེད་
པ་ལ་སོགས་པར་སྟོན་པར་བྱེད་པ་ཕྱིན་དྲུག་གི་མི་མཐུན་པའི་ཕྱོགས་ཀྱི་ཆོས་སེར་སྣ་ལ་སོགས་
པ་དང་མི་ལྡན་པའི་གང་ཟག་ནི་ཆོས་ཅན། ཐེག་ཆེན་གྱི་ཡོངས་སུ་འཛིན་པ་ཡིན་ཏེ། ཐེག་
ཆེན་གྱི་དགེ་བའི་བཤེས་གཉེན་ཡིན་པས་སོ། །བྱང་སེམས་སྦྱོར་ལམ་པ་ཆོས་ཅན། ཉན་རང་
སྦྱོར་ལམ་པ་ལས་ཡོངས་འཛིན་གྱིས་ཁྱད་པར་འཕགས་ཏེ། ཐེག་ཆེན་དགེ་བཤེས་དེ་ལྟ་བུས་
སྲིད་ཞིར་མི་ལྟུང་བར་ཡོངས་སུ་འཛིན་པའི་ཕྱིར།
གཉིས་པ་ཐེག་ཆེན་གྱི་སྒྲུབ་པ་སྤྱིའི་རྣམ་གཞག་བཤད་པ་ལ། བསྒྲུབ་པའི་རྟེན། ཡུལ།
དོན་དུ་གཉེར་བྱ། རང་གི་ངོ་བོ་དང་བཞི། དང་པོ་ལ་གཉིས་ལས། སྤྱིའི་དོན་ལ། གྲུབ་མཐའ་
སྨྲ་བ་གཞན་གྱི་ལུགས་བཤད་པ་དང༌། དབུ་མ་པ་རང་གི་ལུགས་བཤད་པ་ལས།དང་པོ་ནི་བྱེ་
བྲག་སྨྲ་བ་དག །རིགས་ཀྱི་ངོ་བོ་སེམས་མ་ཆགས་པ་འདོད་པ་ཆུང་བ་དང༌། ཆོག་ཤེས་པའི་
བདག་ཉིད་ལ་འདོད་ཅིང་།དབྱེ་ན། ཆོས་དང་། བསོད་སྙོམས་དང་། གནས་མལ་ངན་ངོན་
གྱིས་ཆོག་ཤེས་པ་གསུམ་དང༌། སྤོང་བ་དང་བསྒོམ་པ་ལ་དགའ་བའོ། །མཛོད་ལས། མ་
ཆགས་འཕགས་རིགས་དེ་ལས་ནི། །གསུམ་ནི་ཆོག་ཤེས་བདག་ཉིད་དོ། ཞེས་པ་ལྟར་རོ། །དེ་
ལ་དང་པོ་གསུམ་གྱིས་ཚུལ་དང༌། ཐ་མས་ལས་བསྟུན་ཏེ། ཚུལ་འདི་ལ་གནས་ནས་ལས་འདི་
བྱས་ན་འཕགས་པའི་ཆོས་ཐོབ་པར་འགྱུར། ཞེས་བྱ་བའི་དོན་ཏོ། །མཛོད་ལས། གསུམ་
87

གྱིས་ཚུལ་བསྟན་ཐ་མས་ལས། ཞེས་པ་ལྟར་རོ། །མདོ་སྡེ་པ་ནི། ཡེ་ཤེས་ཀྱི་སྟེང་ན་ཡོད་པ།
འཕགས་ཆོས་བསྐྱེད་པའི་ནུས་པ་ཉིད་ལ་རིགས་སུ་འདོད་དེ། སློབ་དཔོན་རྒྱལ་བའི་སྲས་ཀྱིས།
མདོ་སྡེ་པ་དག་གི་རིགས་ཤེས་བྱ་བ་ནི། སེམས་ཀྱི་ས་བོན་ནུས་པ་ཡིན་ཏེ། སོ་སོའི་སྐྱེ་བོ་དང་།
སློབ་པའི་གནས་སྐབས་ན་ཡང་། ཡོངས་སུ་ཉམས་པའི་ཆོས་ཅན་གྱི་ས་བོན་ལ་རིགས་ཤེས་བྱའོ།
ཞེས་གསུངས་པ་ལྟར་རོ། །རྣམ་རིག་པ་དག་གི་འདོད་པ་ནི། མདོ་ལས། བྱང་ཆུབ་སེམས་
དཔའ་རྣམས་ཀྱི་རིགས་དེ་ནི་ཐོག་མ་མེད་པ་ནས་འོངས་པ་ཆོས་ཉིད་ཀྱི་ཐོབ་པ་སྐྱེ་མཆེང་དྲུག་
གི་ཁྱད་པར་གང་ཡིན་པ་སྟེ། ཞེས་འབྱུང་བའི་དོན་དུ་བསམས་ནས་སྐྱེ་མཆེད་དྲུག་གི་ཁྱད་པར་
ནི་རང་བཞིན་གནས་པའི་རིགས་དང༌། རྐྱེན་གྱིས་ཡང་དག་པར་བསྒྲུབས་པའི་ས་བོན་ནི་རྒྱས་
འགྱུར་གྱི་རིགས་སུ་བཞེད་དེ། བྱང་ས་ལས། དེ་ལ་རང་བཞིན་དུ་གནས་པའི་རིགས་ནི། བྱང་
ཆུབ་སེམས་དཔའ་རྣམས་ཀྱི་སྐྱེ་མཆེད་དྲུག་གི་ཁྱད་པར་གང་ཡིན་པས་ཏེ། དེ་ནི་གཅིག་ནས་
གཅིག་ཏུ་བརྒྱུད་དེ་འོངས་པ། ཐོག་མ་མེད་པ་ཆོས་ཉིད་ཀྱི་ཐོབ་པ་དེ་ལྟ་བུ་ཡིན་ནོ། །དེ་ལས་
ཡང་དག་པ་བསྒྲུབས་པའི་རིགས་ནི༑ སྔོན་དགེ་བའི་རྩ་བ་གོམས་པར་བྱས་པ་ལས་ཐོབ་པ་གང་
ཡིན་པ་སྟེ། ཞེས་གསུངས་པ་སྟེ། དེ་ཡང་ཀུན་གཞིའི་རྣམ་པར་ཤེས་པ་རྣམ་པར་བཞག་ན
དེའི་སྟེང་ན་ཡོད་པ་དང༌། རྣམ་པར་མ་བཞག་ན་ནང་གི་སྐྱེ་མཆེད་དྲུག་གི་སྟེང་ན་ཡོད་པའི་
ཟག་པ་མེད་པའི་ས་བོན་རིགས་འདྲ་སྔར་མེད་གསར་དུ་རྐྱེན་གྱིས་བསྒྲུབས་པ་མིན་གྱི། ཐོག་
མ་མེད་པ་ནས་རིགས་བརྒྱུད་དེ་འོངས་པ་འཕགས་ལམ་སྐད་ཅིག་དང་པོའི་ཉེར་ལེན་བྱེད་པ་ཞིག་
སྟེ༑ གལ་ཏེ་འདི་མེད་ན་ཟག་མེད་ཡེ་ཤེས་སྐད་ཅིག་དང་པོ་ལ་སྐལ་མཉམ་གྱི་རྒྱུ་མེད་པར་འགྱུར་
རོ༑ ཞེས་ཟེར་རོ། །དེ་འདྲའི་ཟག་པ་མེད་པའི་ས་བོན་དེ་ནི་གང་ལ་ལྡན་པའི་ནང་གི་སྐྱེ་མཆེད་
དྲུག་པོ་རྣམས་ས་བོན་དེའི་མི་འདྲ་བའི་ཁྱད་པར་གྱིས་ཐེག་པ་གསུམ་གྱི་རིགས་ཅན་སོ་སོར་མཚོན་
པར་བྱེད་པའི་ཕྱིར། སྐྱེ་མཆེད་དྲུག་གི་ཁྱད་པར་ཞེས་བྱ་ལ་ཐོས་པས་གསོ་བར་བྱ་བ་ཡིན་པའི་
ཕྱིར། ཐོས་པའི་བག་ཆགས་ཞེས་ཀྱང་བྱ་ཞིང་དེ་འདྲའི་ཟག་པ་མེད་པའི་ས་བོན་གང༌། ཟབ་
པ་དང་རྒྱ་ཆེ་བའི་ཆོས་ཐོས་པའི་རྐྱེན་གྱིས་གསོ་བར་བྱ་བ་ནི་ཐེག་ཆེན་གྱི་རིགས་དང༌། གང་
88

ཟག་གི་བདག་མེད་ཙམ་སྟོན་པའི་ཆོས་ཐོས་པས་གསོ་བར་བྱ་བ་ཉན་ཐོས་ཀྱི་ཟག་མེད་ཡེ་ཤེས་
ཀྱི་ཉེར་ལེན་དུ་གནས་པ་ནི་ཉན་ཐོས་ཀྱི་རིགས་པ་རྟེན་ཅིང་འབྲེལ་པར་འབྱུང་བ་ལུགས་འབྱུང་
ལུགས་ལྡོག་སོགས་སྟོན་པའི་ཆོས་ཐོས་པས་གསོ་བར་བྱ་བ་རང་རྒྱལ་གྱི་འཕགས་ལམ་བསྐྱེད་
རུང་གི་ངོ་བོར་གནས་པ་ནི། རང་སངས་རྒྱས་ཀྱི་རིགས་ཞེས་བྱ་ལ། ཟག་མེད་ཀྱི་ས་བོན་གང༌།
ངོ་བོ་ཉིད་ཀྱིས་ཐེག་པ་གསུམ་གང་རུང་གི་རྟོགས་པའི་རྒྱུར་ངེས་པ་ནི་ངེས་པའི་རིགས་ཤེས་བྱ་
ཞིང་། རྐྱེན་དབང་གིས་ཐེག་པ་གསུམ་གའི་རྟོགས་པའི་རྒྱུར་བསྒྱུར་དུ་རུང་པ་ནི་མ་ངེས་པའི་
རིགས་ཡིན་ལ། གང་ཟག་གང་གི་རྒྱུད་ལ་ཟག་མེད་ཀྱི་ས་བོན་མེད་པ་ནི་རིགས་ཆད་པ་ཅེས་
བྱའོ། །རྣམ་རིག་པ་རིགས་ཆད་མི་འདོད་དོ། ཞེས་སྨྲ་བ་དག་ནི་བབ་ཅོལ་ཏེ། སངས་རྒྱས་
ཀྱི་རིགས་ཆད་པ་མི་འདོད་པ་ན། སེམས་ཅན་ཐམས་ཅད་སངས་རྒྱས་ཀྱི་རིགས་ཅན་དུ་འདོད་
དགོས་པས། མཐར་ཐུག་ཐེག་པ་གསུམ་དུ་འདོད་པའི་གོ་སྐབས་མེད་ལ། སངས་རྒྱས་ཀྱི་རིགས་
ཆད་པ་ཡོད་ན་དེ་བཞིན་དུ་ཉན་ཐོས་དང་རང་སངས་རྒྱས་ཀྱིའང་རིགས་ཆད་འདོད་དགོས་པས།
ཐེག་པ་གསུམ་གའི་རིགས་ཆད་འདོད་པ་དང༌། རིགས་ཆད་མི་འདོད་པ་ཆེས་ཤིན་ཏུ་འགལ་
བ་ཡིན་ནོ། །དེས་ན་མདོ་སྡེ་རྒྱན་ལས། དཀར་པོ་དམན་པ་ཡོད་པ་རྒྱུ་དང་བྲལ། ཞེས་པའི་
འགྲེལ་པར། གཏན་ཡོངས་སུ་མྱ་ངན་ལས་མི་འདའ་བའི་ཆོས་ཅན་ནི་རྒྱུ་དང་བྲལ་བ་ཡིན་ཏེ།
གང་ལ་ཡང་ཡོངས་སུ་མྱ་ངན་ལས་འདའ་བའི་རིགས་ཉིད་མེད་པའོ། ཞེས་གསུངས་པ་ཡིན་
ནོ༑ ༑ད་ནི་གཉིས་པ་དབུ་མ་པ་རང་གི་ལུགས་བཤད་པར་བྱ་སྟེ། དེ་ཡང་རིགས་ལ་རྣམ་པ་
གཉིས་ཏེ། རང་བཞིན་དུ་གནས་པ་དང༌། རྒྱས་པ་ལས་གྱུར་བའོ། །དང་པོ་ནི། སེམས་ཀྱི་
ཆོས་ཉིད་འདི་རང་བཞིན་རྣམ་དག་ཉིད་ཡིན་ལ། དེ་ཡང་གང་ཟག་གང་རང་བཞིན་གྱིས་དབང་
པོ་རྟུལ་བས། རང་གི་སེམས་ཀྱི་ཆོས་ཉིད་དེ། གང་ཟག་གི་བདག་མེད་ཙམ་གྱི་རྟོགས་པའི་
རྟེན་དུ་རེ་ཤིག་ངེས་པ་ནི་ཉན་ཐོས་ཀྱི་རིགས་ངེས་པ་དང༌། དེ་བཞིན་དུ་གང་ཟག་དེ་རང་བཞིན་
གྱིས་དབང་པོ་འབྲིང་དུ་གྱུར་པས་རང་གི་སེམས་ཀྱི་ཆོས་ཉིད་དེ། རེ་ཤིག་བདག་མེད་ཕྱེད་དང་
གཉིས་རྟོགས་པ་ཙམ་གྱི་རྟེན་དུ་ངེས་པ་ནི། རང་རྒྱལ་དུ་རིགས་ངེས་པ་དང་། རང་བཞིན་
89

གྱིས་དབང་པོ་རྣོ་བས། རང་གི་སེམས་ཀྱི་ཆོས་ཉིད་དེ་དང་པོ་ནས་ཐེག་ཆེན་གྱི་རྟོགས་པའི་རྟེན་
དུ་ངེས་པ་ནི་ཐེག་ཆེན་དུ་རིགས་ངེས་པ་ཞེས་བྱ་ཞིང༌། རང་གི་སེམས་ཀྱི་ཆོས་ཉིད་དེ་རྐྱེན་དང་
ཕྲད་ན་ཐེག་པ་གསུམ་གའི་རྟོགས་པའི་རྟེན་བྱེད་པ་ནི་མ་ངེས་པའི་རིགས་ཅན་ཞེས་བྱའོ། །མཐར་
ཐམས་ཅད་ཀྱང་ཐེག་ཆེན་གྱི་རྟོགས་པའི་རྟེན་དུ་ངེས་པས་སེམས་ཅན་ཐམས་ཅད་ལ་མཐར་ཐུག་
སངས་རྒྱས་ཀྱི་རིགས་ཀྱིས་ཁྱབ་པ་ཡིན་ནོ། །དེས་ན་རང་བཞིན་གྱི་དབང་པོ་རྣོན་པོའི་སེམས་
ཅན་གྱི་རྒྱུད་ཀྱི་ཆོས་ཉིད་རང་བཞིན་གྱིས་རྣམ་དག་ནི་ཐེག་ཆེན་གྱི་རང་བཞིན་དུ་གནས་པའི་རིགས་
ཡིན་ལ།ཐེག་པ་ཆེན་པོའི་རྒྱས་འགྱུར་གྱི་རིགས་ནི། ཐེག་པ་ཆེན་པོའི་ཆོས་ཐོས་པ་དང༌། བསོད་
ནམས་ཀྱི་ཚོགས་བསགས་པའི་རྐྱེན་གྱིས་བཞག་པའི་མ་འོངས་པ་ན་གཟུགས་སྐུ་ཕུན་ཚོགས་འགྲུབ་
པའི་ས་བོན་ནུས་པའི་ངོ་བོར་གནས་པའོ། །དེ་ལྟ་བུའི་སེམས་ཀྱི་ཆོས་ཉིད་རང་བཞིན་གྱིས་རྣམ་
པར་དག་སྟེ། ཐེག་པ་ཆེན་པོའི་ལམ་གྱིས་གློ་བུར་གྱི་དྲི་མ་དང་བྲལ་བར་བྱས་ནས་དྲི་མ་མ་ལུས་
པས་དག་པར་གྱུར་པ་ན་ཆོས་སྐུ་མངོན་དུ་བྱས་པ་ཞེས་བྱ་ལ། རྒྱས་འགྱུར་གྱི་རིགས་ས་བོན་
གྱི་ངོ་བོ་ཉིད་ནུས་པ་མཐུ་ཅན་དུ་གྱུར་པས་ཉེར་ལེན་བྱས་ཤིང་རྒྱུན་མཐའི་ཡེ་ཤེས་ཀྱིས་དངོས་
ཀྱི་ལྷན་ཅིག་བྱེད་རྐྱེན་བྱས་པ་ལས་ལོངས་སྤྱོད་རྫོགས་སྐུ་དང༌། དེའི་བདག་རྐྱེན་ལས་སྤྲུལ་བའི་
སྐུ་འགྲུབ་པ་ཡིན་ནོ། །གང་དག་ཐེག་ཆེན་གྱི་ལམ་ཐམས་ཅད་རྒྱས་འགྱུར་གྱི་རིགས་ཡིན་ཞིང་།
རྒྱས་འགྱུར་གྱི་རིགས་ཀྱིས་རིགས་ཀྱི་གོ་མི་ཆོད་པར་སྨྲ་བ་ནི་སྐུར་བ་འདེབས་པ་ཆེན་པོ་སྟེ། དེ་
ལྟ་ན་གཟུགས་སྐུ་གཉིས་ཀྱིས་སངས་རྒྱས་ཀྱི་གོ་མི་ཆོད་པར་ཐལ་ལོ། །ཁྱབ་སྟེ། རིགས་འདི་
གཉིས་ལས་སངས་རྒྱས་ཀྱི། །སྐུ་གསུམ་ཐོབ་པར་འདོད་པ་ཡིན། ཞེས་སོགས་གསུངས་པས་
སོ༑ ༑ཁ་ཅིག རང་བཞིན་གནས་རིགས་འདས་བྱས་ཀྱང་ཡོད་དེ། དྲི་བཅས་ཀྱི་སེམས་འོད་
གསལ་བའི་བདག་ཉིད་ཀྱང་སངས་རྒྱས་ཀྱི་ཡེ་ཤེས་ཀྱི་ཉེར་ལེན་ཡིན་པས་རིགས་སུ་འདོད་པར་
བྱ་བ་ཡིན་པའི་ཕྱིར། ཞེས་སྨྲ་བ་དང༌། རྒྱས་འགྱུར་གྱི་རིགས་ནི་ལམ་ཐམས་ཅད་ལ་འདོད་
ཅིང༌། དེའང་རིགས་དངོས་མིན་པར་སྨྲ་བར་བྱེད་དོ། །འོ་ན་རྒྱུན་མཐའི་ཡེ་ཤེས་ཆོས་ཅན།
རང་བཞིན་གནས་རིགས་ཡིན་པར་ཐལ། སངས་རྒྱས་ཀྱི་ཡེ་ཤེས་ཀྱི་ཉེར་ལེན་ཡིན་པའི་ཕྱིར།
90

༢ཁོར་གསུམ་ག་ཁས་ལེན་དགོས་ཏེ། རྣམ་མཁྱེན་གྱི་ཉེར་ལེན་ཡིན་པར་སྐབས་སྔ་ཕྱི་དག་ཏུ་
ལན་མང་དུ་སྨྲས་པས་སོ། །གཞན་ཡང་སེམས་མྱོང་བ་གསལ་རིག་རང་བཞིན་གནས་རིགས་
ཡིན་ན་ཆོས་ཀྱི་དབྱིངས་ཀྱི་ངོ་བོ་ཉིད་ཁོ་ན་ལ་རིགས་ཞེས་བསྟན་ཏོ་ཞེས་པའི་ངེས་བཟུང་མི་འཐད་
པར་ཐལ་བའི་ཕྱིར་དང༌། ཉི་ཁྲི་སྣང་བར། རྣམ་རིག་པས་ཟག་མེད་ཀྱི་ས་བོན་རང་བཞིན་
གནས་རིགས་སུ་སྨྲས་པ་འགོག་པའི་སྐབས་སུ་དེ་འདས་བྱས་ཡིན་པས་རང་བཞིན་གནས་རིགས་
དང་རྒྱས་འགྱུར་གྱི་རིགས་ལ་ཁྱད་པར་མེད་པར་འགྱུར་ཞེས་དགག་པ་བརྗོད་པ་དང་འགལ་བའི་
ཕྱིར་དང༌། སེམས་མྱོང་བ་གསལ་རིག་དེ་ཉིད་གློ་བུར་གྱི་དྲི་མས་དག་པ་ན་ངོ་བོ་ཉིད་སྐུ་ཡིན་
པས། ངོ་བོ་ཉིད་སྐུ་འདུས་བྱས་ཡོད་དོ། ཞེས་སྨྲ་བ་ཡང་དགག་མི་ནུས་པའི་ཕྱིར། ཕྱོགས་
འདི་ཉེས་པ་དུ་མའི་གནས་སོ། །ལུས་ཅན་ལ་ཟག་པ་མེད་པའི་ཤེས་པ་སྦྲང་མའི་རྩི་དང་འདྲ།
ཞེས་པས་ཤེས་པ་ཡིན་པའི་རང་བཞིན་གནས་རིགས་བཤད་པ་མིན་ནམ་ཞེ་ན། མིན་ཏེ། དེ་
ལྟ་ན་འདི་ནི་དྲི་བཅས་ཀྱི་ཁམས་ཙམ་མཚོན་པའི་དཔེ་སྟོན་པའི་སྐབས་ཡིན་པས། དྲི་བཅས་
ཀྱི་ཁམས་ཙམ་ཤེས་པར་ཁས་ལེན་དགོས་པར་འགྱུར་བས། ཆོས་ཉིད་དྲི་བཅས་ལ་འདུས་བྱས་
ཀྱིས་ཁྱབ་པར་འགྱུར་རོ། །དེས་ན་འདི་ནི་དྲི་མེད་དེ་བཞིན་ཉིད་ལ་ཆོས་དབྱིངས་ཡེ་ཤེས་ཞེས་
བརྗོད་པ་ལྟར། དྲི་བཅས་དེ་བཞིན་ཉིད་ལ་ཟག་པ་མེད་པའི་ཤེས་པ་ཞེས་པའི་ཐ་སྙད་བྱས་པ་
ཙམ་ཡིན་ནོ། །འོ་ན་བྱང་ཆུབ་སེམས་དཔའི་སེམས་ཀྱི་ཆོས་ཉིད་རིགས་སུ་འགྱུར་བའི་ཚུལ་
ཇི་ལྟ་བུ་ཞེ་ན། དེ་ལ་རྒྱུ་བྱེད་པས་རིགས་སུ་འགྱུར་ཚུལ་དང་། རྟེན་བྱེད་པས་རིགས་སུ་འགྱུར་
ཚུལ་གཉིས་གསུངས་པ་ལས། དང་པོའི་དོན་ནི། རང་བཞིན་གནས་རིགས་ཀྱི་སྒྲུབ་པ་བསྐྱེད་
པ་མིན་གྱི། འོན་ཀྱང་སེམས་ཀྱི་ཆོས་ཉིད་རང་བཞིན་རྣམ་དག་འདི་ཡོད་ན། དྲི་མ་སེམས་
རྒྱུད་གློ་བུར་བར་འགྱུར་བས། དེ་འབྲལ་བར་བྱེད་པས་སྒྲུབ་པ་འབྱུང་བ་འཐད་ལ། སེམས་
ཀྱི་ཆོས་ཉིད་རང་བཞིན་རྣམ་དག་མེད་ན་དྲི་མ་སེམས་ཀྱི་རང་བཞིན་དུ་འགྲོ་དགོས་པས། དེ་
སེམས་རྒྱུད་ལ་འབྲལ་བར་བྱེད་པའི་སྒྲུབ་པ་འབྱུང་བ་མི་འཐད་ཅིང་། དེའི་ཕྱིར་རྒྱུ་དང་ཆོས་
མཐུན་པས་རང་བཞིན་གནས་རིགས་བསྒྲུབ་པའི་རྒྱུར་གསུངས་པ་ཡིན་ནོ། །གཉིས་པ་རྟེན་བྱེད་
91

པས་རིགས་སུ་འགྱུར་ཚུལ་ནི་ཇི་ལྟར་ནམ་མཁའ་ཡོད་ན་རླུང་དང་སའི་དཀྱིལ་འཁོར་ལ་སོགས་
པས་གོ་སྐབས་འབྱེད་ལ། མེད་ན་མི་འབྱེད་པས་དེ་དག་ནམ་མཁའ་ལ་བརྟེན་པར་བཤད་པ་
ལྟར་སེམས་ཀྱི་ཆོས་ཉིད་རང་བཞིན་རྣམ་དག་ཡོད་ན། སེམས་རྒྱུད་ལ་ཐེག་པ་གསུམ་གྱི་ཡོན་
ཏན་གནས་པའི་གོ་སྐབས་ཡོད་ཅིང་། མེད་ན་མེད་པས་དེའི་ཕྱིར་རང་བཞིན་གནས་རིགས་བསྒྲུབ་
པའི་རྟེན་དུ་བཤད་པ་ཡིན་ཏེ། ཇི་སྐད་དུ། ས་ནི་ཆུ་ལ་ཆུ་རླུང་ལ། །རླུང་ནི་མཁའ་ལ་རབ་ཏུ་
གནས། །མཁའ་ནི་ས་ཆུ་དག་དང་ནི། །རླུང་གི་ཁམས་ལ་གནས་མ་ཡིན།།དེ་བཞིན་ཕུང་པོ་
ཁམས་དབང་རྣམས། །ལས་དང་ཉོན་མོངས་དག་ལ་གནས། །ལས་དང་ཉོན་མོངས་ཚུལ་
བཞིན་མིན། །ཡིད་བྱེད་དམ་པ་རབ་ཏུ་གནས། །ཚུལ་བཞིན་མིན་ན་ཡིད་བྱེད་ནི། །སེམས་
ཀྱི་དག་པ་ལ་རབ་གནས། ཞེས་གསུངས་པ་ལྟར་རོ། །དེ་བས་ན་རིགས་ཀྱི་དོན་མདོ་ཙམ་བཤད་
ཟིན་ཏོ། །གཉིས་པ་ཚིག་གི་དོན་ལ། རིགས་ཀྱི་རང་བཞིན་བསྟན་པ་དང་། དེ་ལ་རྩོད་པ་སྤང་
བ་གཉིས། དང་པོ་ལ་གསུམ་ལས། མཚམས་སྦྱར་ནི། ཐེག་ཆེན་གྱི་སྒྲུབ་པ་དང་ལྡན་པ་ལ་
ངེས་པར་འབྱེད་པའི་ཆ་དང་མཐུན་པ་ཇི་སྐད་བཤད་པ་དང་མཐོང་བའི་ལམ་ལ་སོགས་པ་གཞན་
ཡང་འབྱུང་བས་སྦྱོར་ལམ་གྱི་འོག་ཏུ་སྒྲུབ་པ་འཆད་ཅིང་དེ་ཡང་རྟེན་ལ་རག་ལས་ཐོག་མར་སྒྲུབ་
པའི་རྟེན་དུ་གྱུར་པ་རིགས་འཆད་དོ། །རྩ་བ་ནི། རྟོགས་པ་ཡི་ནི་ཞེས་སོགས་ཏེ། འགྲེལ་བ་
བཤད་པས་ཤེས་སླའོ། །འགྲེལ་བ་ལ་རྟེན་ཆོས་སྒྲུབ་པ་བཅུ་གསུམ་གྱི་ངོ་བོ་དང་གོ་རིམ་བཤད་
པ༑ གྲངས་ངེས་བཤད་པ། དེ་དག་གི་རྟེན་ཆོས་ཉིད་རིགས་སུ་བསྟན་པའོ། །དང་པོ་ནི། བྱང་
སེམས་ཀྱི་དོན་དུ་གཉེར་བྱ་ཐམས་ཅད་སྐྱོན་སེལ་བ་དང་། ཡོན་ཏན་མངོན་དུ་བྱེད་པ་གཉིས་
སུ་ངེས་པ་ལ། དེ་ཡང་སྐྱམོན་མ་བསལ་བར་ཡོན་ཏན་མི་འཐོབ་པས། དང་པོར་སྐྱོན་སེལ་
ཚུལ་འཆད་ཅིང་དེ་ལ་ཡང་སེལ་བྱེད་ཀྱི་གཉེན་པོ་མ་སྐྱེས་པར་སེལ་མི་ནུས་པས་གཉེན་པོ་སྔར
བཤད་ལ། གཉེན་པོ་ཡང་མངོན་གྱུར་མགོ་གནོན་པའི་འཇིག་རྟེན་པའི་ལམ་སྔར་སྐྱེས་ནས་ས་
བོན་སྤོང་བ་འཇིག་རྟེན་ལས་འདས་པའི་ལམ་ཕྱིས་སྐྱེ་ལ། དེ་ལ་ཡང་ཀུན་བརྟགས་ཀྱི་ས་བོན་
སྔར་སྤོང་ཞིང༌། ལྷན་སྐྱེས་ཀྱི་ས་བོན་ཕྱིས་སྤོང་དགོས་ཏེ། དེ་བས་ན་རེ་ཤིག་དང་པོར་འཇིག་
92

རྟེན་པའི་ངེས་པར་འབྱེད་པའི་ཆ་དང་མཐུན་པ་རྣམས་སོ། །དེའི་འོག་ཏུ་འཇིག་རྟེན་ལས་འདས་
པའི་མཐོང་བ་དང་སྒོམ་པའི་ལམ་དག་གོ །གཉེན་པོ་བསྟན་པ་དེའི་འོག་ཏུ་གཉེན་པོ་དེ་དག་གིས་
སྤང་བྱ་སྤོང་ཚུལ་སྟོན་པ་ནི། གཉེན་པོ་དེ་དག་སྐྱེས་པའི་སྟོབས་ཀྱིས་སྤང་བྱ་སྤོང་ལ། ཚུལ་
ཇི་ལྟར་སྤོང་ན། རྐུན་པོ་སླར་ནང་དུ་མི་ལྡོག་པར་བྱས་པའི་སྒོ་ནས་ཕྱུང་བ་དང་སྒོ་ཕར་བཅད་
པ་དུས་མཉམ་པ་ལྟར་གཉེན་པོ་བར་ཆད་མེད་ལམ་སྐྱེ་བ་དང་མི་མཐུན་པའི་ཕྱོགས་དགག་པ་དག་
དུས་མཉམ་ཞིང༌། རྣམ་གྲོལ་ལམ་སྐྱེས་པ་དང༌། ངོ་སྐལ་གྱི་མི་མཐུན་ཕྱོགས་འགག་པ་དུས་
མཉམ་མོ། །དེ་ལྟར་གཉེན་པོ་དང་སྤོང་ཚུལ་བཤད་ནས། དེའི་འོག་ཏུ་སྤངས་པའི་ངོ་བོ་བཤད་
པ་ནི། སྤང་གཉེན་དེ་དག་བདེན་པར་མི་དམིགས་པས་དེ་དག་དོན་དམ་པར་སྐྱེ་བ་དང་འགག་
པ་དང་ལྡན་པ་རྣམ་པར་རྟོག་པ་སྤངས་པའོ། །དེ་ལྟར་སྐྱོན་བསལ་ནས་ཡོན་ཏན་མངོན་དུ་བྱེད་
པ་ཡིན་པས་དེའི་འོག་ཏུ་ཡོན་ཏན་མངོན་དུ་བྱེད་ཚུལ་སྟོན་ཅིང་། དེ་ཡང་རང་རྒྱུད་ལ་ཐབས་
ཤེས་ཁྱད་པར་ཅན་མ་ཐོབ་པར་དམན་པའི་གང་ཟག་ལས་མཐུ་ཕུལ་དུ་བྱུང་བ་མི་འཐོབ་པས་དེའི་
འོག་ཏུ་སྔོན་གྱི་སྨོན་ལམ་དང་། སྦྱིན་པ་ལ་སོགས་པ་ཐབས་ལ་མཁས་པའི་སྟོབས་ཀྱིས་འཁོར་
བ་དང་མྱ་ངན་ལས་འདས་པ་ལ་མི་གནས་པའི་མཚན་ཉིད་ཀྱི་ཤེས་རབ་དང་ཐབས་སོ། །དེ་
ལྟར་ཐབས་ཤེས་ཁྱད་པར་ཅན་ཐོབ་པ་ན། དེའི་འོག་ཏུ་དེ་དག་སྐྱེས་པས་ཉན་ཐོས་ལ་སོགས་
པ་དང་ཐུན་མོང་མ་ཡིན་པའི་ཆོས་སོ་སོ་ཡང་དག་རིག་པ་ལ་སོགས་པ་འཐོབ་བོ། །དེ་འཐོབ་
པ་ན་གཞན་དོན་ཕུལ་དུ་བྱུང་བ་བྱེད་ནུས་པས་དེའི་འོག་ཏུ་གཞན་དོན་གྱི་སྒྲུབ་པ་འཆད་ལ། དེ་
ལ་ཡང་གནས་སྐབས་ཀྱི་གཞན་དོན་ཕུན་ཚོགས་མངོན་དུ་སོང་བ་ལས་མཐར་ཐུག་གི་གཞན་དོན་
ཕུན་ཚོགས་འབྱུང་དགོས་པས་དང་པོར་གདུལ་བྱའི་བསམ་པ་ཇི་ལྟ་བ་བཞིན་དུ་གཞུག་པ་ལ་སོགས་
པ་ལ་ལྡེམ་པོར་དགོངས་པའི་སྒོ་ནས་ཐེག་པ་གསུམ་གྱི་ལམ་ལ་དགོད་པའི་མཚན་ཉིད་ཀྱིས་གཞན་
གྱི་དོན་གྱི་གོ་རིམ་གྱི་སྒྲུབ་པ་འཆད་དོ། །འདིར་ལྡེམ་དགོངས་རྣམ་པ་བཞི་ལས། གཞུག་པ་
ལ་ལྡེམ་པོར་དགོངས་པ་ནི་ཕྱི་རོལ་བ་བསྟན་པ་ལ་གཞུག་པའི་ཕྱིར་དུ། གང་ཟག་བདེན་པར་
ཡོད་པ་གསུངས་པ་ལྟ་བུའོ། །མཚན་ཉིད་ལ་ལྡེམ་པོར་དགོངས་པ་ནི། སེམས་ཙམ་པ་དག།
93

མཚན་ཉིད་གསུམ་ལ་དགོངས་ནས་ཤེར་ཕྱིན་གྱི་མདོ་ལས་ཆོས་ཐམས་ཅད་མཚན་ཉིད་མེད་པར་
བཤད་པ་ལ་འདོད་ཀྱང་། འདིར་ནི་དགོངས་པ་ངེས་འགྲེལ་སོགས་སུ་མཚན་ཉིད་གསུམ་འ་་
བདེན་པར་གྲུབ་མ་གྲུབ་ཀྱི་ཁྱད་པར་བཤད་པ་ལྟ་བུ་ལ་གཟུང་དགོས་སོ། །ཁ་ཅིག་འདིར་མངོན་
པ་ལས་ཆོས་རྣམས་ཀྱི་རང་གི་མཚན་ཉིད་གསུངས་པ་ལ་འདོད་དོ། ཞེས་ཟེར་བ་ནི། དབུ་
མ་རང་རྒྱུད་པ་རང་གི་མཚན་ཉིད་ཀྱིས་གྲུབ་པའི་ཆོས་ཁས་ལེན་པ་མི་གོ་བས་གྲུབ་མཐའ་ལ་བློ་
ཁ་མ་ཕྱོགས་པར་གསལ་བར་བྱས་སོ། །གཉེན་པོ་ལ་ལྡེམ་པོར་དགོངས་པ་ནི། དགོངས་པ་
ཅན་ཏེ། དེ་ཡང་མཉམ་པ་ཉིད་ལ་དགོངས་པ་ནི། སངས་རྒྱས་ལ་བརྙས་པའི་གཉེན་པོར་མཉམ་
པ་ཉིད་གསུམ་ལ་དགོངས་ནས་ང་དེའི་ཚེ་སངས་རྒྱས་རྣམ་པར་གཟིགས་སུ་འགྱུར་རོ། ཞེས་
གསུངས་པ་ལྟ་བུའོ། །མཉམ་པ་གསུམ་ནི། རྒྱུ་ཚོགས་གཉིས། འབྲས་བུ་ཆོས་སྐུ། གཞན་
དོན་འཕྲིན་ལས་མཉམ་པའོ། །དོན་གཞན་ལ་དགོངས་པ་ནི། ལས་དང་སྲིད་པ་སྤང་བུ་
ཞིང་། །སྦྱོར་བའི་རྣམ་ཤེས་མཆོག་འཛིན་གཉིས། །སྐྱེ་མཆེད་ཡུལ་དང་བཅས་བཅོམ་ན། །མི་
དེ་དག་པ་ཉིད་དུ་འགྱུར་བའི་དོན་ལ་དགོངས་ནས། ཕ་དང་མ་ནི་བསད་བྱ་ཞིང་། ཞེས་སོགས་
གསུངས་པ་ལྟ་བུའོ། །དུས་གཞན་ལ་དགོངས་པ་ནི། བདེ་བ་ཅན་དུ་སྐྱེ་བར་སྨོན་ལམ་བཏབ་
པ་ཙམ་གྱི་དེར་སྐྱེ་བར་འགྱུར་རོ།ཞེས་གསུངས་པ་ལྟ་བུའོ། །གང་ཟག་གི་བསམ་པ་འ་དགོངས་
པ་ནི།སྦྱིན་པ་ལ་མཆོག་འཛིན་གྱི་གཉེན་པོར། སྦྱིན་པ་ལ་སྨད་ནས་ཚུལ་ཁྲིམས་ལ་བསྔགས་པ་
ལྟ་བུའོ། །བསྒྱུར་བ་ལ་ལྡེམ་པོར་དགོངས་པ་ནི། རབ་ཏུ་གྲགས་པའི་ཡི་གེ་རྣམས་མ་གྲགས་
པའི་དོན་ཟབ་མོ་སྟོན་བྱེད་དུ་བསྒུར་བ་སྟེ། ཇི་སྐད་དུ། སྙིང་པོ་མེད་ལ་སྙིང་པོར་ཤེས།།ཕྱིན་
ཅི་ལོག་ལ་ལེགས་པར་གནས། །ཉོན་མོངས་པས་ནི་རབ་ཉོན་མོངས། །བྱང་ཆུབ་དམ་པ་ཐོབ་
པར་འགྱུར། ཞེས་གསུངས་པ་ལྟ་བུ་སྟེ། དེ་ལ་སྙིང་པོ་ནི་རྣམ་གཡེང་ངོ་། །དེ་མེད་པ་ལ་
སྙིང་པོར་ཤེས། ཞེས་པས། ཞི་གནས་ཁྱད་པར་ཅན་བསྟན་ཏོ། །རྟག་སོགས་ལས་ཕྱིན་ཅི་
ལོག་ལ་ལེགས་པར་གནས། ཞེས་པས་མི་རྟག་བདེན་པའི་རྣམ་པ་རྟོགས་པའི་ལྷག་མཐོང་བསྟན་
ལ༑ ཡུན་རིང་པོར་གཞན་དོན་གྱི་དཀའ་སྤྱད་ཀྱིས་ཉོན་མོངས་པས་རབ་ཏུ་ཉོན་མོངས། ཞེས་
94

པས་སྙིང་རྗེ་བསྟན་ཏེ། དེ་ལྟར་ཏིང་ངེ་འཛིན་དང་། ཤེས་རབ་སྒོམ་ཞིང་། སྙིང་རྗེས་གཞན་
དོན་ལ་འབད་ན་བྱང་ཆུབ་དམ་པ་ཐོབ་ཅེས་པའོ། །དེ་ཡང་དགོས་པའི་དབང་གིས་ལྡེམ་པོའི་
ངག་གམ། སྒྲ་ཇི་བཞིན་པ་མིན་པ་གསུངས་པ་ནི་ལྡེམ་དགོངས་ཡིན་ལ། དགོངས་གཞི་གཙོ་
བོར་གྱུར་པ་ནི་དགོངས་པ་ཅན་ཡིན་ཅིང་། དགོངས་པ་ཅན་ལ་ལྡེམ་དགོངས་ཀྱིས་ཁྱབ་ལ། ལྡེམ་
དགོངས་ལ། དགོངས་པ་ཅན་གྱི་མ་ཁྱབ་སྟེ། སྒྲ་ཇི་བཞིན་དུ་གཟུང་དུ་མི་རུང་བ་ལ་དགོངས་
གཞི་ཡོད་པས་མ་ཁྱབ་པའི་ཕྱིར་རོ། །དེ་ལྟར་གནས་སྐབས་ཀྱི་གཞན་དོན་ཕུན་ཚོགས་ལས་དེའི་
འོག་ཏུ་འཁོར་བ་ཇི་སྲིད་པར་མཚན་མ་མེད་ཅིང་ལྷུན་གྱིས་གྲུབ་པར་གཞན་གྱི་དོན་གྱི་ཡེ་ཤེས་
མཐར་ཕྱིན་པ་འབྱུང་བའི་ཕྱིར་ཏེ། འདི་ནི་སྒྲུབ་པ་བཅུ་གསུམ་གྱི་གོ་རིམ་ཡིན་ནོ། །གཉིས་
པ་ནི། སྒོམ་བྱུང་གི་ཐེག་ཆེན་སྒྲུབ་པ་བཅུ་གསུམ་པོ་འདིར་གྲངས་ངེས་ཏེ། འདིས་ཀྱང་རྣམ་
མཁྱེན་དོན་དུ་གཉེར་བའི་སྐྱེས་བུའི་དོན་ཐམས་ཅད་མ་ཚང་བ་མེད་པར་ཕུན་སུམ་ཚོགས་པ་ཡིན་
པའི་ཕྱིར་རོ། །དེ་ཡང་ཚོགས་ལམ་ནི་ཐོས་བསམ་གྱི་ཤེས་རབ་ཀྱི་གཙོ་བོར་གྱུར་བས་རིགས་
སང་བྱེད་ཀྱི་རྐྱེན་གྱིས་རིགས་སད་པའི་སྒོམ་བྱུང་གི་གནས་སྐབས་མིན་པས་འདིར་མ་སྨོས་
སོ༑ ༑འགྲེལ་གཞུང་སྔ་མ་རྣམས་ལ་ངག་དོན་སོ་སོར་འགོད་ན། ཐེག་ཆེན་སྦྱོར་ལམ་ཆོས་
ཅན། རྟེན་ཆོས་བཅུ་གསུམ་གྱི་དང་པོར་འཆད་པའི་རྒྱུ་མཚན་ཡོད་དེ། ཐེག་ཆེན་གྱི་སྒོམ་བྱུང་
གི་རྟོགས་པ་དང་པོ་ཡིན་པའི་ཕྱིར་རོ། ཞེས་སོགས་སོ། །སྔར་བཤད་གོ་རིམ་ལ་དཔགས་ཏེ་
དགོད་པར་བྱའོ། །གསུམ་པ་ནི། སྒྲུབ་པའི་ཆོས་ཀྱི་གནས་སྐབས་ཐ་དད་པའི་བྱེ་བྲག་གི་བྱང་
ཆུབ་སེམས་དཔའི་རྣམ་པ་བཅུ་གསུམ་པའི་ཆོས་ཀྱི་དབྱིངས་ཀྱི་ངོ་བོ་ཉིད་ཁོ་ན་ལ་ཆོས་ཅན། ཐེག་
ཆེན་གྱི་རིགས་ཞེས་བསྟན་ཏེ། ཇི་སྐད་དུ་བཤད་པའི་ཐེག་ཆེན་སྒྲུབ་པའི་ཆོས་ཀྱི་གཞིར་གྱུར་
པའི་དེ་བཞིན་ཉིད་ཡིན་པའི་ཕྱིར་རོ། །གཞུང་འདི་རྟེན་ལ་རིགས་ཞེས་བྱ། ཞེས་པའི་འགྲེལ་
བ་ཡིན་པས་དོན་སྡུར་འཆད་པ་མིན་ནོ། །གཉིས་པ་རྩོད་པ་སྤང་པ་ལ། རྩོད་པ་དགོད་པ་དང་
ལན་གཉིས། དང་པོ་ལ་གཉིས་ལས། སྔ་འགྲེལ་ནི། གལ་ཏེ་ཆོས་ཀྱི་དབྱིངས་ཁོ་ན་འཕགས་
པའི་ཆོས་རྟོགས་པར་འགྱུར་བའི་རྒྱུ་ཡིན་པའི་ཕྱིར། དེའི་བདག་ཉིད་ཅན་གྱི་བྱང་ཆུབ་སེམས་
95

དཔའི་ཆོས་ཉིད་བླ་ན་མེད་པའི་སངས་རྒྱས་ཀྱི་ཆོས་རྣམས་ཀྱི་རང་བཞིན་དུ་གནས་པའི་རིགས་
ཡིན་ན། འོ་ན་ནི་དེའི་ཚེ་ཆོས་ཉིད་དེ་ནི་གང་ཟག་ཐམས་ཅད་ལ་སྤྱིར་གནས་པ་ཡིན་པའི་ཕྱིར།
བྱང་ཆུབ་སེམས་དཔའ་ཁོ་ན་སངས་རྒྱས་ཀྱི་རིགས་ཅན་མིན་སྙམ་པའི་སྐྱེ་བོ་བློ་གྲོས་དམན་པའི་
ངོར་དྭོགས་པ་བསུ་བར་བར་སྐབས་ཀྱི་ཚིགས་སུ་བཅད་པ། རྩ་བ་ནི། ཐེག་པ་གསུམ་གྱི་རིགས་
ནི་ཐ་དད་དུ་རུང་བ་མིན་པར་ཐལ། བྱང་སེམས་ཀྱི་ཆོས་ཉིད་ཁོ་ན་ཐེག་ཆེན་གྱི་རིགས་ཡིན་
པ་གང་ཞིག །ཐེག་པ་གསུམ་གྱི་གང་ཟག་ཐམས་ཅད་ཆོས་ཀྱི་དབྱིངས་ལ་རང་བཞིན་རྣམ་དག་
ཡིན་པར་དབྱེར་མེད་པའི་ཕྱིར་ཞེ་ན། གཉིས་པ་ལན་ལ། རྒྱུའི་སྒོ་ནས་རིགས་གསུམ་དུ་འབྱེད་
པའི་ལན་དང༌། རྟེན་གྱི་སྒོ་ནས་རིགས་གསུམ་དུ་འབྱེད་པའི་ལན་ནོ། །དང་པོ་ནི། ཇི་ལྟར་
ཉན་ཐོས་ཀྱི་ཐེག་པ་ལ་སོགས་པའི་རྟོགས་པ་གང་ཟག་གི་བདག་མེད་ཙམ་དང༌། བདག་མེད་
ཕྱེད་དང་གཉིས་དང༌། འཛིན་པ་ཆོས་ཀྱི་བདག་མེད་རྟོགས་པའི་རིམ་གྱིས་གང་ཟག་གང་ལ་
རྟོགས་པ་དེ་དག་གང་དམིགས་པ་དེ་བཞིན་དུ་ཐེག་པ་གསུམ་གྱི་འཕགས་པའི་ཆོས་རྟོགས་པརབྱ་
བའི་ཕྱིར་གང་ཟག་དེ་དང་དེའི་སེམས་ཀྱི་ཆོས་དབྱིངས་རྟོགས་པ་དེ་དང་དེའི་རྒྱུའི་ངོ་བོར་རྣམ་
པར་འཇོག་པའི་སྒོ་ནས་ཐེག་པ་གསུམ་གྱི་རིགས་ཉིད་དུ་ཐ་སྙད་འདོགས་སོ་ཞེས་བྱ་བའི་ལན་
ཞིག་ཀྱང་རྗེ་བཙུན་གྱིས་གཟིགས་ཤིང་བཞེད་པ་ཡིན་ཏེ། རིགས་ཀྱི་དོན་བསྒྲུབ་པའི་རྒྱུ་བྱེད་པ་
ལ་གསུངས་པའི་ཕྱིར་རོ། །ངག་དོན་ནི། ཤེས་བྱ་ཆོས་ཅན། ཆོས་དབྱིངས་རང་བཞིན་རྣམ་
དག་ཏུ་ཁྱད་པར་མེད་ཀྱང་ཐེག་པ་གསུམ་གྱི་རིགས་སོ་སོར་དབྱེར་མི་རུང་བའི་སྐྱོན་མེད་དེ།
རིགས་ཅན་གསུམ་གྱི་སེམས་ཀྱི་ཆོས་ཉིད་ཀྱིས་ཐེག་པ་གསུམ་གྱི་འཕགས་ཆོས་སོ་སོའི་རྒྱུ་བྱེད་
པར་རྣམ་པར་བཞག་པའི་སྒོ་ནས་རིགས་གསུམ་གྱི་དབྱེ་བ་བྱེད་པའི་ཕྱིར། འདིར་གང་ཟག་
དག་ཇི་ལྟར་ཞེསཔ་དཔེ་སྟོན་པའི་གཞུང་ལ་སྦྱར་བའི་བཤད་པ་བྱེད་པ་ནི་རྣམ་པར་མ་བརྟགས་
པ་སྟེ། ཉི་ཁྲི་སྣང་བ་ལས། ཇི་ལྟར་དམིགས་པ་ན་འཕགས་པའི་ཆོས་རྣམས་ཀྱི་རྒྱུར་འགྱུར་
འདི་ལྟར་རིགས་ཡིན་པར་བརྗོད་པ་དེས་ན། འདིར་ཧ་ཅང་ཐལ་བ་ཅི་སྟེ་ཚོལ་བར་བྱེད། ཅེས་
གསུངས་པའང་དཔེ་སྟོན་བྱེད་དུ་ཐལ་བའི་ཕྱིར་ཏེ། འདི་དང་དོན་གཅིག་པས་སོ། །གཞན་
96

ཡང་ཆོས་དབྱིངས་རིགས་ཡིན་ན། ཐེག་པ་གསུམ་གྱི་རིགས་སོ་སོར་དབྱེར་མི་རུང་ངོ་། ཞེས་
པའི་རྩོད་པའི་ལན་འདེབས་པ་ན།རིགས་ངོ་བོ་གཅིག་ཡིན་ཀྱང་ཐེག་པ་གསུམ་གྱི་རིགས་སོ་སོར་
དབྱེར་རུང་བ་དཔེར་བརྗོད་དུ་བྱས་ནས་དོན་ཇི་ལྟ་བུ་ཞིག་ལན་དུ་སྨྲ། དེར་མ་ཟད། ཆོས་
ཀྱི་དབྱིངས་ལ་དམིགས་པའི་འཕགས་པ་གསུམ་པོ་གང་གི་ཆོས་རྟོགས་པའི་རྒྱུའི་ངོ་བོ་རྣམ་པར་
འཇོག་པའི་སྒོ་ནས་ཞེས་པའི་བཤད་པ་བྱེད་པ་ནི། ཉན་རང་འཕགས་པའི་རྟོགས་པས་ཆོས་ཉིད་
ལ་དམིགས་པར་སྨྲས་པ་དང༌། ཉན་རང་འཕགས་པ་ལ་ཆོས་ཀྱི་བདག་མེད་རྟོགས་པ་མེད་པར་
རང་ཉིད་ཀྱིས་སྨྲས་པ་དངོས་སུ་འགལ་བའི་ཕྱིར་ཡིན་ནོ༑ ༑དེ་བས་ན་སྒྲུབ་པའི་རྒྱུ་བྱེད་པ་དང་།
རྟེན་བྱེད་པའི་སྒོ་ནས་རིགས་སུ་འཇོག་ཚུལ་གཉིས་གསུངས་པའི་ཕྱི་མ་ལ་བརྟེན་པའི་ལན་རྩ་བས་
དངོས་སུ་གསུངས་ཤིང་། སྔ་མའི་སྒོ་ནས་ལན་གདབ་ཚུལ་འགྲེལ་བས་ཁ་བསྐངས་པ་ཡིན་
ནོ། །གཉིས་པ་ལ་གསུམ་ལས་མཚམས་སྦྱར་ནི། དེ་ལྟ་མོད་ཀྱི་སླ་ཆོས་ཉིད་དེ་གོ་སླ་བར་བྱ་
བའི་དོན་འཇིག་རྟེན་པའི་དངགས་སམ་ཐ་སྙད་ཀྱིས་ལན་གཞན་དུ་གསུངས་སོ། །རྩ་བ་ནི། ཤེས་
བྱ་ཆོས་ཅན། ཆོས་ཉིད་རང་བཞིན་རྣམ་དག་ཏུ་འདྲ་ཡང་རིགས་གསུམ་དུ་དབྱེར་མི་རུང་བའི་
སྐྱོན་མེད་དོ། དེར་འདྲ་ཡང་། བརྟེན་པའི་ཆོས་ཐེག་པ་གསུམ་གྱི་རྟོགས་པའི་བྱེ་བྲག་གིས་རྟེན་
ཆོས་དབྱིངས་དེ་ཡི་དབྱེ་བ་རིགས་གསུམ་དུ་ཡོངས་སུ་བརྗོད་ནུས་པའི་ཕྱིར། འགྲེལ་པ་ནི། དཔེར་
ན་འཇིམ་པའི་ཕུང་པོ་གཅིག་ལས་མངོན་པར་གྲུབ་ཅིང་མེ་ལྕེ་གཅིག་གི་སོ་བཏང་བའི་རྟེན་བུམ་
པ་ལ་སོགས་པ་རིགས་གཅིག་ཀྱང་བརྟེན་པ་སྦྲང་རྩི་དང་ལི་ཁར་ལ་སོགས་པ་བླུག་པ་ཉིད་ཀྱིས་
དེ་དང་། དེའི་སྣོད་ཐ་དད་པར་འབྱེད་པ་དེ་བཞིན་དུ་བརྟེན་པའི་ཆོས་ཐེག་པ་གསུམ་གྱིས་བསྡུས་
པ་རྟོགས་པར་བྱ་བ་ཐ་དད་པ་ཉིད་ཀྱིས་རྟེན་རིགས་ཐ་དད་པ་ཉིད་དོ་ཞེས་བསྟན་ཏེ། །ངག་དོན་
རྩ་བ་བཞིན་ནོ། །
གཉིས་པ་བསྒྲུབ་པའི་ཡུལ་ལ་གསུམ་ལས། མཚམས་སྦྱར་ནི། ཇི་སྐད་ཅེས་སོགས།
རྩ་བ་ནི། དམིགས་པ་ཞེས་སོགས་ཏེ། འགྲེལ་པ་བཤད་པས་ཤེས་སླའོ། །འགྲེལ་བ་ལ་ཚིག་
དོན་བཤད་པ་དང༌། མཐའ་དཔྱད་པ་གཉིས། དང་པོ་ལ་སོ་སོར་བཤད་པ་དང༌། དེ་དག་
97

ཀུན་བསྒྲུབ་པའི་དམིགས་པར་བསྟན་པ་གྲངས་ངེས་དང་བཅས་པའོ། །དང་པོ་ནི། བྱང་ཆུབ་
སེམས་དཔའ་རྣམས་སྒྲུབ་པ་ཉམས་སུ་ལེན་པའི་ཚེ་རེ་ཤིག་དང་པོར་དགེ་བ་དང་། མི་དགེ་བ་
དང་ལུང་དུ་མ་བསྟན་པ་སྟེ་གོ་རིམ་བཞིན་དུ་དགེ་སྦྱོང་གི་ཚུལ་ཉིད་དང༌། སྲོག་གཅོད་པ་ལ་
སོགས་པ་དང་། ལུང་དུ་མ་བསྟན་པའི་ལུས་ཀྱི་ལས་ལ་སོགས་པང་་ལ། བྱེ་བྲག་སོ་སོར་མ་ཕྱེ་
བར་སྤྱིར་དམིགས་ནས་རིམ་བཞིན་དུ་བླང་བྱ་དང་། དོར་བྱ་དང་། བཏང་སྙོམས་སུ་བྱ་བར་
ཡོངས་སུ་གཅོད་དོ། །དེའི་འོག་ཏུ་གསུམ་པོ་དེ་དག་ཉིད་འཇིག་རྟེན་པ་ལ་སོགས་པ་རྣམ་པ་གཉིས་
པོ་དབྱེ་བ་བཞི་ཉིད་ཀྱིས་དམིགས་པ་ལྷག་མ་རྣམས་ཕྱེ་ནས་ཡོངས་སུ་གཅོད་དེ། འདི་ལྟར་གྲངས་
བཞིན་དུ་བྱིས་པའི་སྐྱེ་བོ་ཐམས་ཅད་དང་འབྲེལ་པའི་ཕུང་པོ་ལྔས་བསྡུས་པ་འཇིག་རྟེན་པའི་བསམ་
གཏན་དང་། འཕགས་པའི་སྐྱེ་བོ་ཐམས་ཅད་ཀྱིས་བསྡུས་པའི་བསམ་གཏན་བཞི་ལས། དང་
པོ་ནི། ཞི་གནས་དམན་པ་དང༌། ཕྱི་མ་ཞི་གནས་མཆོག་ཏུ་ཡོངས་སུ་གཅོད་དོ། །དེའི་འོག་
ཏུ་ཟག་བཅས་ཉེ་བར་ལེན་པའི་ཕུང་པོ་ལྔ་ལ་སོགས་པ་ནི་བདག་ཏུ་ལྟ་བའི་གཉེན་པོ་མིན་ཞིང་།
དྲན་པ་ཉེ་བར་བཞག་པ་བཞི་ལ་སོགས་པ་ནི་དེར་ལྟ་བའི་གཉེན་པོ་ཟག་མེད་ཀྱི་ལྷག་མཐོང་ཡིན་
པར་ཡོངས་སུ་གཅོད་དོ། །དེ་ལྟར་ཞི་གནས་དང་ལྷག་མཐོང་གི་ཡེ་ཤེས་དེ་དག་གིས་སྒྲོ་འདོགས་
གཅོད་པའི་གཞི་ལ་ཡང་རྒྱུ་དང་རྐྱེན་ལ་རག་ལས་པ་འདོད་པའི་ཁམས་ལ་སོགས་པ་ནི་ཀུན་རྫོབ་
དང་རྒྱུ་རྐྱེན་ལ་མི་བལྟོས་པའི་དེ་བཞིན་ཉིད་ནི་དོན་དམ་བདེན་པ་ཡིན་པར་ཡོངས་སུ་གཅོད་
དོ། །དེའི་འོག་ཏུ་ཡེ་ཤེས་དེ་དག་གི་གཞི་བདེན་གཉིས་ལ་སྒྲོ་འདོགས་བཅད་པ་འབྲས་བུ་ཡང་
འཕགས་པའི་སྐྱེ་བོ་ཐམས་ཅད་ཀྱི་རྒྱུད་ལ་འབྱུང་བའི་བསམ་གཏན་བཞི་སོགས་ནི་ཐུན་མོང་གི་
ཡོན་ཏན་དང༌། ཡང་དག་པར་རྫོགས་པའི་སངས་རྒྱས་ཀྱི་རྒྱུད་ལ་འབྱུང་བའི་ཆོས་ཅན་སྟོབས་
བཅུ་སོགས་ནི་ཐུན་མོངས་ཡིན་པའི་ཡོན་ཏན་ཡིན་པར་གཏན་ལ་འབེབས་པར་བྱེད་དོ། །གཉིས་
པ་ནི། དེ་ལྟ་བུ་ལ་སོགས་པ་ཆོས་ཐམས་ཅད་ཆོས་ཅན། ཐེག་ཆེན་སྒྲུབ་པའི་དམིགས་པ་ཡིན་
ཏེ༑ ཕྱང་སེམས་ཀྱི་གོང་དུ་བཤད་པ་ཇི་ལྟ་བ་བཞིན་དུ་རྟོགས་པའི་གོ་རིམ་གྱི་དམིགས་པས་
ནའོ། །ཐེག་ཆེན་སྒྲུབ་པའི་དམིགས་པ་ཆོས་ཅན། ཁྱོད་ལ་རྣམ་པ་བཅུ་གཅིག་གོ །ཁྱོད་ལ་
98

དགེ་སོགས་གོང་དུ་བཤད་པ་དེ་རྣམས་ཡོད་པས་སོ། །གཞན་དག་གཞུང་འདི་དོན་བསྡུར་བྱེད་
པ་དང་། རྩ་བའི་རྐང་པ་དང་པོ་མདོར་བསྟན་དུ་བྱེད་པ་འགལ་བ་ཡིན་ཏེ། དེ་ལྟ་བུ་ཞེས་སོགས་
འདི་རྐང་པ་དང་པོའི་འགྲེལ་པ་ཡིན་པས་སོ། །གཞན་དུ་ན་དེའི་འགྲེལ་པ་གང་ཡིན་སྨྲོས་ཤིག །རྩ་
འགྲེལ་ཀུན་ལ་ངག་དོན་ནི། དགེ་སོགས་ཆོས་ཅན། ཐེག་ཆེན་སྒྲུབ་པའི་དམིགས་པ་ཡིན་ཏེ།
དེས་བླང་དོར་བཏང་སྙོམས་སུ་བྱ་བ་སོགས་སུ་དཔྱོད་པའི་གཞི་ཡིན་པའི་ཕྱིར། ཅེས་སོ། །གཉིས་
པ་མཐའ་དཔྱད་པ་ལ། རྣམ་རིག་པའི་འདོད་པ་འགོག་ཚུལ་བཤད་པ་དང༌། རིགས་དང་དམིགས་
པའི་ཁྱད་པར་བཤད་པ་གཉིས། དང་པོ་ནི། ཉི་ཁྲི་སྣང་བར། རྣམ་རིག་པའི་འདོད་པ་འགོག་
པའི་ཚུལ་གསུངས་པའི་དགོངས་པ་བརྒྱད་སྟོང་འགྲེལ་ཆེན་དུ་བླངས་པའི་དོན་བཤད་པར་བྱ་སྟེ།
དེ་ལ་ཡང་དང་པོར་རྣམ་རིག་པའི་འདོད་པ་ལ་སྐྱོན་བརྗོད་པ་ནི། འགྲེལ་ཆེན་ལས། གང་དག་
ཆོས་ཀྱི་དབྱིངས་རྟག་ཏུ་རྣམ་པར་དག་པ་གཉིས་སུ་མེད་པའི་ཡེ་ཤེས་ཉིད་དམིགས་པ་ཡིན་ནོ་
སྙམ་དུ་སེམས་པ་དེ་དག་གིས་རྟག་ཏུ་རྣམ་པར་དག་པ་ཉིད་ཡིན་པའི་ཕྱིར་རོ། །གོང་ནས་གོང་
དུ་རྣམ་པར་དག་པ་ཁྱད་པར་དུ་འགྲོ་བ་ཇི་ལྟར་བརྗོད་པར་བྱ་ཞེས་གསུངས་ཏེ། དེའི་དོན་ནི།
རྣམ་རིག་པས་ཆོས་ཉིད་ཡོངས་གྲུབ་བདེན་པར་གྲུབ་པ་དེ་ཉིད་ཡེ་ཤེས་ཀྱི་དམིགས་པར་འདོད་
པ་ཡིན་ལ་དེ་ཡང་མི་འཐད་དེ། སེམས་ཀྱི་ཆོས་ཉིད་སྔར་དྲི་མ་དང་བཅས་པ་ལ། ཕྱིས་ལམ་
སྒོམ་སྟོབས་ཀྱི་དྲི་མས་དག་པ་གོང་ནས་གོང་དུ་འགྲོར་མེད་པར་ཐལ། ཆོས་ཉིད་དེ་བདེན་པར་
གྲུབ་པའི་ཕྱིར། ཁྱབ་སྟེ། དྲི་བཅས་སུ་བདེན་པར་གྲུབ་ན་རྣམ་པ་ཐམས་ཅད་དུ་དྲི་བཅས་དེ་
ཉིད་དུ་གནས་དགོས་པའི་ཕྱིར།དེར་ཐལ། ཆོས་ཉིད་དྲི་བཅས་ཀྱི་གནས་སྐབས་དེར་བདེན་པར་
གྲུབ་ན་གནས་སྐབས་དེ་གནས་ལུགས་སུ་འགྱུར་བས་ནམ་ཡང་མི་འདོར་དགོས་པའི་ཕྱིར། ཞེས་
བྱའོ། །དེ་ལ་སེམས་ཙམ་པས་སྐྱོན་སྤང་བ་འགོག་པ་ནི། འགྲེལ་ཆེན་ལས། ཆུ་ཁམས་གསེར་
དང་ནམ་མཁའ་རྣམས། །དག་པ་བཞིན་དུ་དག་པར་འདོད། ཅེས་བྱ་བ་ཡིན་ནོ་ཞེ་ན། དེ་ལྟ་
ན་ནི་དག་པ་ནི་དེ་ཁོ་ན་ཉིད་ཀྱི་ཡེ་ཤེས་ཡིན་ནོ་ཞེས་གཉེན་པོའི་ཕྱོགས་མངོན་པར་ཞེན་པ་ཡིན་
པའི་ཕྱིར། མི་མཐུན་པའི་ཕྱོགས་ལ་མངོན་པར་ཞེན་པ་དོན་གྱིས་འཕངས་པ་ཡིན་ནོ། །དེ་བས་
99

ན་མི་མཐུན་པ་དང་གཉེན་པོའི་ཕྱོགས་ཀྱི་རྣམ་པར་རྟོག་པ་སྤངས་པ་མེད་པས་ཕྱོགས་གཅིག་པའི་
དག་པར་ཐལ་བར་འགྱུར་རོ། ཞེས་གསུངས་ཏེ། དེའི་དོན་ནི་ཁོ་བོ་ཅག་ནི། ཆུ་དང་གསེར་
གྱི་ངོ་བོ་བསལ་ནས་དག་པར་བྱེད་པ་མིན་གྱི་དེ་དག་རྙོག་མ་དང་དྲི་མ་བསལ་བ་ལྟར། ཆོས་
ཉིད་རང་བཞིན་གྱིས་རྣམ་དག་དེ་ཉིད་ཀྱི་ངོ་བོ་བདེན་པར་གྲུབ་ཀྱང་། དེ་ཉིད་གཉེན་པོས་སྦྱོང་
པར་བྱེད་པ་མིན་གྱི་དེ་ལ་སྒྲིབ་པའི་དྲི་མ་སྦྱོང་བ་ཡིན་པས། ཆོས་ཉིད་བདེན་པར་གྲུབ་ན་དྲི་མ་
སྦྱངས་པའི་དག་པར་ཁྱད་པར་དུ་འགྲོར་མེད་པར་ཐལ་བའི་སྐྱོན་མེད་དོ་ཞེ་ན། དེ་ལྟ་ན་ཡང་
ཆོས་ཉིད་ལ་སྒྲིབ་པའི་དྲི་མ་སྦྱོང་བའི་གཉེན་པོ་ཆོས་ཉིད་ལ་དམིགས་པའི་ཡེ་ཤེས་དེ་ཁོ་ན་ཉིད་
དུ་བདེན་པར་གྲུབ་པར་ཐལ། ཡུལ་བདེན་པར་གྲུབ་ནས་དེའི་ཡུལ་ཅན་བདེན་པར་མ་གྲུབ་པར་
འགལ་བའི་ཕྱིར། འདོད་ན། མི་མཐུན་ཕྱོགས་དྲི་མ་བདེན་པར་གྲུབ་པར་ཐལ། གཉེན་པོ་ཡེ་
ཤེས་བདེན་པར་གྲུབ་པའི་ཕྱིར། ཁྱབ་སྟེ། བྱ་བྱེད་གཉིས་ལ་བདེན་པར་གྲུབ་མ་གྲུབ་ཀྱི་ཁྱད་
པར་མི་འཐད་པའི་ཕྱིར་དང་། གཟུང་བ་མེད་ན་དེ་འཛིན་མེད། ཅེས་བདག་གི་ཁས་བླངས་
པ་དང་ཡང་མཚུངས་པའི་ཕྱིར་རོ། །ཐལ་བ་དེ་འདོད་པ་ཡིན་ནོ། ཞེས་སྤང་གཉེན་གཉིས་ཀ་
ལ་བདེན་པར་མངོན་པར་ཞེན་པར་བྱེད་ན་ནི་ཆོས་ཉིད་ལ་སྒྲིབ་པའི་དྲི་མ་དང་། ཆོས་ཉིད་རྟོགས་
པའི་ཡེ་ཤེས་གཉིས་མི་མཐུན་པ་དང་གཉེན་པོའི་ཕྱོགས་ཀྱི་གནོད་བྱ་གནོད་བྱེད་དུ་མི་འཐད་པར་
ཐལ། དྲི་མ་བདེན་པར་གྲུབ་ན་ནམ་ཡང་མེད་པར་མི་འགྱུར་དགོས་པའི་ཕྱིར། ཞེས་པའི་སྐྱོན་
གྱི་རྣམ་པར་རྟོག་པ་སྤངས་པ་མེད་པར་སོ་ན་གནས་པས་ཆོས་ཉིད་དེ་དག་པ་ཕྱོགས་གཅིག་པའི་
རང་བཞིན་རྣམ་དག་ཁོ་ནར་གནས་ནས་གློ་བུར་དྲི་བྲལ་གྱི་དག་པ་མི་སྲིད་པར་འགྱུར་རོ་ཞེས་
བྱ་བའོ། །དབུ་མ་པ་རང་ལ་མཚུངས་པ་སྤང་བ་ནི། འགྲེལ་ཆེན་པས། ཁྱོད་ཀྱི་ཕྱོགས་ལྟར་
ན༑ རབ་འབྱོར་རྣམ་པ་ཐམས་ཅད་མཁྱེན་པ་ཉིད་ཀྱི་དམིགས་པ་ནི་དངོས་པོ་མེད་པ་ཡིན་ནོ།
ཞེས་བྱ་བས་དམིགས་པའི་མཐར་ཐུག་པ་ཇི་ལྟར་ཡིན་ཞེ་ན། ཉེས་པ་མེད་དེ། གང་གི་ཕྱིར་
རིག་པའི་རྗེས་སུ་འགྲོ་བའི་དངོས་པོ་མེད་པ་ཡིན་པའི་ཕྱིར་ན། དངོས་པོ་མེད་པ་ནི་ཡང་དག་
པའི་ཀུན་རྫོབ་ཡིན་པར་བརྗོད་ན། དེ་ཁོ་ན་ཉིད་ཀྱི་རང་བཞིན་སྒྲིབ་པ་དེ་རིམ་གྱིས་སྒྱུ་མ་ལྟ་བུར་
100

རྟོགས་པ་ནི་རྣམ་པར་དག་པ་ཡིན་ནོ། ཞེས་གསུངས་ཏེ་དེའི་དོན་ནི། ཁྱེད་ལྟར་ནའང༌། རྣམ་
མཁྱེན་གྱི་དམིགས་པ་དངོས་མེད་དུ་ཁས་བླངས་པས། དེ་ལ་དྲི་མ་དག་པ་མི་རུང་བའི་སྐྱོན་སྔར་
བཤད་པ་རྣམས་མཚུངས་སམ་ཞེ་ན། མི་མཚུངས་ཏེ། ཁོ་བོས་དོན་དམ་དཔྱོད་བྱེད་ཀྱི་རིགས་
པས་དཔྱད་པ་ན་བདེན་པའི་དངོས་པོར་མེད་པ་དེ་མཉམ་གཞག་ཡེ་ཤེས་ཀྱི་དམིགས་པར་ཁས་
བླངས་ཀྱི། དངོས་པོ་ཅི་ཡང་མེད་པ་ཙམ་དམིགས་པར་ཁས་མ་བླངས་ལ། དེ་འདྲའི་དངོས་
མེད་དེ་ཡང་ཡང་དག་ཀུན་རྫོབ་ཏུ་ཡོད་པ་ཡིན་པར་བརྗོད་ཀྱི། ཁྱོད་ཀྱི་ཆོས་ཉིད་ལྟར་བདེན་
གྲུབ་ཏུ་ཁས་མ་བླངས་པའི་ཕྱིར་རོ། །དེ་ལྟ་ན་དེ་ཁོ་ན་ཉིད་ཀྱི་རང་བཞིན་སྒྲིབ་པའི་བློ་ལ་ཀུན་
རྫོབ་འདི་དག་བདེན་པར་སྣང་བ་རིམ་གྱིས་དག་ནས། མཉམ་གཞག་ཏུ་ཆོས་ཉིད་དེ་ལ་དམིགས་
པའི་སྟོབས་ཀྱིས། རྗེས་ཐོབ་ཏུ་ཀུན་རྫོབ་འདི་དག་སྒྱུ་མ་ལྟ་བུར་རྟོགས་པ་ཇེ་ཆེར་འགྱུར་བ་ནི།
རྣམ་པར་དག་པ་ཁྱད་པར་དུ་འགྱུར་བའི་དོན་ཡིན་ནོ། ཞེས་བྱ་བ་ཡིན་ནོ། །བརྒལ་ལན་འདི་
དག་ནི་དོན་ལ་སྔར་གཞན་དག་གིས་ཕྱོགས་ཙམ་མ་མཐོང་བར་སྣང་བས། ཁོ་བོ་འབའ་ཞིག་
འདི་ལྟར་དུ་དཔྱིས་ཕྱིན་པར་བཤད་པ་ལ་འཕགས་པ་དང་སློབ་དཔོན་ཐུགས་རང་པར་མཛོད་
ཅིག །གཉིས་པ་ནི། འགྲེལ་ཆེན་ལས། དེ་ལྟར་བྱས་ན། རང་བཞིན་གཙོ་བོར་གྱུར་པ་ནི་
རིགས་ཡིན་ལ་རྣམ་འགྱུར་གཙོ་བོར་གྱུར་པ་ནི་དམིགས་པ་ཡིན་པས་གཉིས་ཀ་ཡང་གཉིས་ཀྭ་
ཡིན་པ་དགག་པ་མེད་དོ། ཞེས་གསུངས་ཏེ། དེ་ཡང་རིགས་ནི་ཆོས་ཉིད་ཁོ་ན་ཡིན་ལ། དམིགས
པ་ལ་དོན་དམ་དང་ཀུན་རྫོབ་གཉིས་ཀ་ཡོད་པས། རིགས་དང་དམིགས་པ་མི་འགལ་ལོ་ཞེས་
བྱ་བའི་དོན་ཏོ། །
གཉིས་པ་བསྒྲུབ་པའི་དོན་དུ་གཉེར་བྱ་ཆེད་དུ་བྱ་བ་བཤད་པ་ལ་གཉིས་ལས། དང་པོ་
སྤྱིའི་དོན་ལ། ངོ་བོ། དབྱེ་བ། ས་མཚམས། གྲངས་དང་གོ་རིམ་ངེས་པའོ། །དང་པོ་ནི།
ཐེག་ཆེན་སྒྲུབ་པའི་ཆེད་དུ་བྱ་བའི་མཚན་ཉིད། ཐེག་ཆེན་སྒྲུབ་པ་ཉམས་སུ་ལེན་པའི་དགོས་
པ༑ གཉིས་པ་དབྱེ་ན། སེམས་ཆེན་པོ། སྤོང་བ་ཆེན་པོ། རྟོགས་པ་ཆེན་པོ་གསུམ། དང་པོ་
ནི༑ རྡོ་རྗེ་ལྟ་བུའི་སེམས་བསྐྱེད་པ་ལ་སོགས་པ། རྒྱུ་དང་འབྲས་བུའི་གནས་སྐབས་ཀྱི་ཐུགས་
101

རྗེ་ཆེན་པོ་འཁོར་དང་བཅས་པའོ། །དེ་ཡང་སེམས་འདིས་རང་ཉིད་སེམས་ཀྱི་ཕུང་པོ་ཆེན་པོ་
དང་། སྡེ་ཆེན་པོ་ཀུན་གྱི་མཆོག་ཉིད་དུ་བྱེད་པའི་ཕྱིར། སེམས་ཆེན་པོ་ཞེས་བྱའོ། །སེམས་
ཅན་གྱི་ཕུང་པོ་ཆེན་པོ་ནི། འཁོར་བའི་སེམས་ཅན་སྤྱི་དང་། སྡེ་ཆེན་པོ་ནི་ཞུགས་པ་དང་གནས་
པའི་གང་ཟག་རྣམས་སོ། །གཉིས་པ་ནི། བདག་གཉིས་སུ་ལྟ་བ་ཅི་རིགས་པའམ། མ་ལུས་
པར་སྤངས་པ་དང་། གསུམ་པ་ནི། བདག་མེད་གཉིས་རྟོགས་པའོ། །གསུམ་པ་ས་མཚམས་
ནི༑ འདི་དག་རེ་རེ་ལ་ཡང་གནས་སྐབས་དང་མཐར་ཐུག་གཉིས་སུ་ཕྱེ་ནས། དང་པོ་ཐེག་
ཆེན་ཚོགས་ལམ་ནས་ཡོད་ཅིང་། གཉིས་པ་སངས་རྒྱས་ཀྱི་ས་ན་ཡོད་པར་ཤེས་པར་བྱའོ། །འགྲེལ་
ཆེན་ལས། རྟོགས་པ་ཆེན་པོ་ལས་དང་པོ་པ་དང་། མོས་པ་སྤྱོད་པ་སོགས་ནའང་ཡོད་པར་
བཤད་ཅིང་། བྱང་ཆུབ་སེམས་དཔའ་སེམས་དཔའ་ཆེན་པོ་འདི་ལ་སེམས་ཆེ་བ་ཡོད་པའི་ཕྱིར།
སེམས་དཔའ་ཆེན་པོ་ཞེས་བྱའོ། ཞེས་ཀྱང་འབྱུང་བ་དང༌། ཉི་ཁྲི་སྣང་བར་ཡང་། སེམས་
ཆེན་པོ་དང་རྟོགས་པ་ཆེན་པོ་གཉིས་ཀ་སེམས་དང་པོ་བསྐྱེད་པ་ནས་ཡོད་པར་དངོས་སུ་བཤད་
པས་སོ། །བཞི་པ་ནི། རྒྱལ་པོ་ཕ་རོལ་གྱི་སྡེ་གཞོམ་པར་འདོད་པ་དང༌། །མི་མཐུན་ཕྱོགས་
ཀྱི་དགྲ་གཞོམ་པ་དང་། ཡུལ་འཁོར་ལ་སོགས་པར་ཁྱད་པར་རྟོགས་པར་བྱ་བ་ཐོབ་པ་དང་།
རང་ཉིད་འགྲན་ཟླ་མེད་པའི་མཆོག་ཏུ་གྱུར་པ་སྟེ། གསུམ་པོ་འདི་ཙམ་ཞིག་གི་དོན་དུ་གཡུལ་
སྤྲོད་པ་ལ་འཇུག་པ་བཞིན་དུ། བྱང་སེམས་ཀྱང་མི་མཐུན་ཕྱོགས་མ་ལུས་པར་སྤངས་པ་དང་།
རྟོགས་བྱ་མ་ལུས་པ་ཁོང་དུ་ཆུད་པ་དང༌། དེའི་སྒོ་ནས་རང་ཉིད་སེམས་ཅན་ཀུན་གྱི་མཆོག་
ཏུ་གྱུར་པ་སྟེ། གསུམ་པོ་འདི་ཙམ་གྱི་དོན་དུ་ཐེག་ཆེན་སྒྲུབ་པ་ཉམས་སུ་ལེན་པ་ཡིན་པས། ཆེད་
དུ་བྱ་བ་གསུམ་པོ་འདིར་གྲངས་ངེས་ལ། དེ་ཡང་ཆེད་དུ་བྱ་བའི་གཙོ་བོ་ཡིན་པས་སེམས་ཆེན་
པོ་དང་པོར་བསྟན་ཅིང་། དེ་ཉིད་ཀྱང་མི་མཐུན་ཕྱོགས་མ་ལུས་པ་སྤངས་པའི་སྒོ་ནས་འཐོབ་
དགོས་པས། དེའི་འོག་ཏུ་སྤོང་བ་ཆེན་པོ་བསྟན་ལ། སྤང་བྱ་དང་རྟོགས་བྱ་རྟོགས་པའི་སྒོ་ནས་
སྤང་དགོས་པས། དེའི་འོག་ཏུ་རྟོགས་པ་ཆེན་པོ་བསྟན་ཏོ། །གཉིས་པ་ཚིག་དོན་ལ་གསུམ་ལས།
མཚམས་སྦྱར་ནི། དམིགས་པ་ཞེས་སོགས་སོ། །རྩ་བ་ནི། ཤེས་པར་བྱའོ། །གང་ན་ཆེད་དུ་
102

བྱ་བ་འདིའོ། །གང་གིས་ན། རང་འབྱུང་བྱང་སེམས་ཀྱིའོ། །གང་གི་སྒོ་ནས་ཆེན་པོ་གསུམ་
གྱིས་སོ། །གསུམ་པོ་གང་ཞེ་ན། སེམས་ཅན་ཀུན་གྱི་མཆོག་ཉིད་དུ་བྱེད་པའི་སེམས་ཆེན་པོ་
དང་། སྤོང་བ་ཆེན་པོ་དང༌། རྟོགས་པ་ཆེན་པོ་དང་གསུམ་པའོ། །འགྲེལ་པ་ནི། རྣམ་པ་
ཐམས་ཅད་དུ་རྣམ་པ་ཐམས་ཅད་མཁྱེན་པ་ཉིད་ཡོངས་སུ་ཤེས་པའི་སྒོ་ནས་མ་འོངས་པ་ན་འབྱུང་
བར་འགྱུར་བ་སངས་རྒྱས་བྱང་ཆུབ་སེམས་དཔའ་རྣམ་པ་ཉིད་ཀྱི་ཆེད་དུ་བྱ་བ་རྣམ་པ་གསུམ་
དུ་ཤེས་པར་བྱའོ། །དེའི་དོན་དུ་གཉེར་བྱ་ཆེན་པོ་ཉིད་གསུམ་དང་ལྡན་པས་སོ། །དེར་ཐལ།
སེམས་ཅན་ཐམས་ཅད་སེམས་ཅན་ཀུན་གྱི་མཆོག་ཉིད་ཀྱི་སེམས་ཆེན་པོ་ཉིད་དང་། སྤོང་བ་
ཆེན་པོ་ཉིད་དང་། རྟོགས་པ་ཆེན་པོ་ཉིད་ཀྱི་དབང་དུ་བྱ་སྟེ། དེ་ལྟར་བྱང་སེམས་སྒྲུབ་པ་ལ་
འཇུག་པ་དེའི་ཕྱིར། རྩ་འགྲེལ་གཉིས་ཀ་ལ་ངག་དོན་ནི།ཆེན་པོ་གསུམ་ཆོས་ཅན། བྱང་སེམས་
ཀྱི་ཆེད་དུ་བྱ་བ་ཡིན་ཏེ། དེས་གང་གི་དོན་དུ་སྒྲུབ་པ་ལ་འཇུག་པའི་དོན་དུ་གཉེར་བྱ་ཡིན་པའི་
ཕྱིར།
བཞི་པ་སྒྲུབ་པའི་ངོ་བོ་ལ་གཉིས་ལས། སྤྱིའི་དོན་ནི། ཐེག་ཆེན་སྒྲུབ་པའི་མཚན་ཉིད།
སེམས་བསྐྱེད་ལ་གནས་ནས་རང་བཞིན་གྱི་དོན་རྩོམ་ཞིང༌། བྱང་ཆུབ་ཆེན་པོའི་ཆེད་དུ་བརྩོན་
པའི་བྱ་བ། དེ་ལྟར་ཡང་མདོ་སྡེ་རྒྱན་ལས། གནས་རྩོམ་འབྲས་བུ་འབྱུང་བ་ཆེ་བདག་ཉིད། །རྒྱལ་
བ་སྲས་བཅས་རྣམས་ཀྱིས་སྒྲུབ་པ་ཡིན་པར་བསྔགས། ཞེས་སོ། །དབྱེ་ན་བཞི་ལས། གོ་ཆའི་
སྒྲུབ་པའི་མཚན་ཉིད། རང་གཞན་གྱི་དོན་དུ་ཕྱིན་དྲུག་ཉམས་སུ་ལེན་པར་བསམས་པས་གོ་དགོས་
པའི་བྱ་བ། མ་མཐའ་ཚོགས་ལམ་ནས་ཡོད། འཇུག་པའི་སྒྲུབ་པའི་མཚན་ཉིད། རྒྱུའམ་འབྲས་
བུའི་ཐེག་ཆེན་ལ་སྦྱོར་བའི་བརྩོན་འགྲུས་ཁྱད་པར་ཅན་གྱིས་དངོས་སུ་གནོན་པའི་བྱ་བ། མ་
མཐའ་ཐེག་ཆེན་གྱི་དྲོད་ནས་ཡོད་དོ། །ཆོས་ཉིད་ལ་སྒོམ་བྱང་གི་རྟོགས་པ་སྐྱེས་པས་སོ། །ཚོགས་
སྒྲུབ་ཀྱི་མཚན་ཉིད། ཟག་པ་མེད་པའི་ཚོགས་གཉིས་ཀྱི་དཔུང་དངོས་སུ་གསོག་པའི་བྱ་བ། མ་
མཐའ་ཐེག་ཆེན་གྱི་ཆོས་མཆོག་ཆེན་པོ་ནས་ཡོད་དེ། ཐེག་ཆེན་མཐོང་ལམ་ཟག་མེད་དངོས་
སུ་བསྐྱེད་པའི་བྱ་བ་ཡོད་པས། ཟག་མེད་ཀྱི་ཡེ་ཤེས་ཀྱི་ཚོགས་དངོས་སུ་གསོག་པའི་བྱ་བ་མ་
103

མཐའ་དེ་ནས་ཡོད་པས་སོ། །དེས་ན་ཚོགས་སྒྲུབ་ཀྱིས་བསག་བྱའི་ཚོགས་ནི་གཙོ་བོར་ཟག་མེད་
ཡིན་པས་མཐོང་བ་ལ་སོགས་པའི་ལམ་དང་། ཞེས་སྦྱོར་ལམ་མ་སྨོས་པ་ཡིན་ལ། དེ་དངོས་
སུ་གསོག་པའི་བྱ་བ་ཆོས་མཆོག་ཆེན་པོ་ན་ཡོད་པས། ཐོགས་མེད་ཀྱིས་ཚོགས་ཀྱི་སྒྲུབ་པ་ནི་
བརྩེ་བ་ནས་བརྩམས་ཏེ། གཟུངས་ཀྱི་བར་ནི་མངོན་སུམ་དུ་སྦྱོར་བའི་རང་བཞིན་ཆོས་མཆོག་
ཆེན་པོས་བསྡུས་པ་ཡིན་ནོ། ཞེས་གསུངས་ལ། སློབ་དཔོན་གྱིས་ཀྱང་དེ་དང་མཐུན་པར་བཤད་
པ་ཡིན་ནོ། །ངེས་འབྱུང་སྒྲུབ་པའི་མཚན་ཉིད། རྣམ་མཁྱེན་ནམ་རྡོ་རྗེ་ལྟ་བུའི་ཏིང་ངེ་འཛིན་
གང་རུང་དུ་དེ་མ་ཐག་ངེས་བར་འབྱིན་པའི་བྱ་བ། ས་མཚམས་ས་བཅུ་པ་ཁོ་ན་ན་ཡོད་ལ། ཕྱིས་
ཀྱི་ཊཱི ཀ་བྱེད་དག་ཁྱད་པར་གྱི་ལམ་གྱི་ངོ་བོ་ཉིད་ཅེས་འབྱུང་བས་ས་བརྒྱད་པ་ནས་ཡོད་དོ་ཞེས་
ཟེར་ཡང་། ཁྱད་པར་ལམ་ནི་དག་ས་ཙམ་མིན་གྱི་ས་བཅུ་པ་ཡིན་ཏེ། ངེས་པར་འབྱུང་བ་ལ་
སངས་རྒྱས་ཀྱི་ས་དང་། རྡོ་རྗེ་ལྟ་བུའི་ཏིང་ངེ་འཛིན་ལས་གཞན་མ་བཤད་པས་སོ། །ཙིའི་ཕྱིར་
སྒྲུབ་པ་བཞིར་ངེས་ཞེ་ན། སྤྱིར་སྒྲུབ་པ་ཉམས་སུ་ལེན་པའི་བྱ་བ་ཐམས་ཅད་བསམ་སྦྱོར་གཉིས་
སུ་ངེས་ཤིང༌། སྦྱོར་བ་ལའང༌། སྦྱོར་བ་ཙམ་དང་ཁྱད་པར་ཅན་གཉིས་སུ་ངེས་ལ། ཁྱད་
པར་ཅན་ལའང་རྒྱུ་གསོག་པ་དང༌། འབྲས་བུ་བསྐྱེད་པའི་སྦྱོར་བ་ཁྱད་པར་ཅན་གཉིས་སུ་ངེས་
པའི་ཕྱིར་རོ། །གོ་རིམ་ཇི་ལྟ་བུ་ཞེ་ན། དམག་དཔོན་དག་ཐོག་མར་རང་ཉིད་གོ་བགོས། དེའི་
འོག་ཏུ་ཕྱིར་འབྱང་བ་ལ་སོགས་པའི་བྱ་བ་རྩོམ། དེའི་འོག་ཏུ་དཔུང་གསོག་།དེའི་འོག་ཏུ་གཡུལ་
སྤྲད་དེ། ཕ་རོལ་གྱི་སྡེ་བཅོམ་ནས་ཡུལ་ལ་དབང་བྱེད་པ་དང་མཐུན་པར་འདིའི་གོ་རིམས་ཀྱང་
ཤེས་པར་བྱའོ། །གཉིས་པ་ཡན་ལག་གི་དོན་ལ། དྲི་བས་མཚམས་སྦྱར་བ་དང་། དེའི་ལན་
བཤད་པ་གཉིས། དང་པོ་ནི། དེ་ལྟར་ཞེས་སོགས་སོ། གཉིས་པ་ལ། དབྱེ་གཞི། དབྱེ་བ།
ས་མཚམས། ཕྱེ་བ་སོ་སོའི་ངོ་བོའོ། །དང་པོ་ནི། ཐམས་ཅད་མཁྱེན་པ་ཉིད་གསུམ་གྱི་ཡུལ་
ལ་དམིགས་ནས་ཐོས་བསམ་གྱིས་གཏན་ལ་འབེབས་པ་ནི་སྤྱིར་དགེ་བའི་ཆོས་ཐམས་ཅད་ཀྱི་རྟེན་
བྱེད་པ་ཅན་ཡིན་པས་དེ་འདྲའི་བྱ་བ་དང༌། དེ་ལྟར་ཐོས་བསམ་གྱིས་གཏན་ལ་ཕབ་ནས་རྣམ་
པ་ཀུན་མངོན་པར་རྫོགས་པར་རྟོགས་པ་ལ་སོགས་པ་རྣམ་པ་བཞི་ལ། མངོན་པར་རྟོགས་པ་
104

རེ་རེ་ཞིང་ཕ་རོལ་ཏུ་ཕྱིན་པ་དྲུག་རྟེན་ཅན་དུ་ཉམས་སུ་ལེན་པའི་བྱ་བ་ནི་སྒྲུབ་པ་སྟེའོ། །ངག་
དོན་ནི། ཐེག་ཆེན་ཚོགས་ལམ་ཆོས་ཅན། ཐེག་ཆེན་སྒྲུབ་པ་ཡིན་ཏེ། མཁྱེན་གསུམ་ཐོས་
བསམ་གྱིས་གཏན་ལ་འབེབས་པའམ། སྦྱོར་བས་ཕར་ཕྱིན་དྲུག་ལྡན་དུ་ཉམས་སུ་ལེན་པའི་བྱ་
བ་ཡིན་པའི་ཕྱིར། སྔ་རབས་པ་དག །སྤྱིའི་སྒྲུབ་པ་དང་བྱེ་བྲག་གི་སྒྲུབ་པ་ཅེས་པའི་ཐ་སྙད་
བྱེད་དེ། །གཉིས་པ་དབྱེ་བ་ནི། གོ་ཆ་དང༌། འཇུག་པ་དང༌། ཚོགས་དང༌། ངེས་པར་འབྱུང་
བའོ། །གསུམ་པ་ས་མཚམས་ནི། དེ་ལྟར་སྒྲུབ་པ་བཞི་གོ་རིམ་ཇི་ལྟ་བ་བཞིན་དུ་ས་མཚམས་
དང་སྦྱར་ན། མ་མཐའ་རྒྱུད་པས་སྦྱོར་བ། ཚོགས་ལམ་གྱི་ངོ་བོ་ཉིད་ཀྱི་སྒྲུབ་པའི་མཚན་ཉིད་
གོ་ཆ་དང་མ་མཐའ་དངོས་སུ་སྦྱོར་བའི་མོས་སྤྱོད་ཀྱི་ལམ་གྱི་ངོ་བོ་ཉིད་ཀྱི་བསྒྲུབ་པའི་མཚན་ཉིད་
འཇུག་པ་དང༌། མངོན་དུ་སྦྱོར་བ་ཆོས་མཆོག་ཆེན་པོ་དང་། མཐོང་བ་དང་སྒོམ་པའི་ལམ་
གྱི་ངོ་བོ་ཉིད་ཀྱི་སྒྲུབ་པའི་མཚན་ཉིད་ཚོགས་དང་ས་བཅུ་པའི་ཁྱད་པར་ཀྱི་ལམ་གྱི་ངོ་བོ་ཉིད་ཀྱི་
སྒྲུབ་པའི་མཚན་ཉིད་ངེས་པར་འབྱུང་བ་རྣམས་སོ། །འདི་ལྟར་བྱས་ན་འགྲེལ་ཆེན་དུ། དེ་
ལ་འཕགས་པ་ཐོགས་མེད་ཀྱིས། གོ་ཆ་དང་འཇུག་པའི་སྒྲུབ་པ་དག་ནི། གོ་རིམ་བཞིན་དུ་བརྒྱུད་
པ་དང་། དངོས་སུ་སྦྱོར་བའི་རང་བཞིན་ཚོགས་དང་མོས་པ་སྤྱོད་པའི་སས་བསྡུས་པ་ཡིན་
ནོ། །ཚོགས་ཀྱི་སྒྲུབ་པ་ནི། བརྩེ་བ་ནས་བརྩམས་ཏེ། གཟུངས་ཀྱི་བར་ནི་མངོན་དུ་སྦྱོར་བའི་
རང་བཞིན་ཆོས་མཆོག་ཆེན་པོས་བསྡུས་པ་ཡིན་ནོ། །ས་དང་པོ་རབ་ཏུ་དགའ་བའི་རང་བཞིན་
དུ་གྱུར་པའི་ཚོགས་ཀྱི་སྒྲུབ་པ་ནི། མཐོང་བའི་ལམ་གྱི་བདག་ཉིད་ཡིན་ལ། གཉིས་པ་ལ་སོགས་
པའི་རང་བཞིན་ནི་བསྒོམ་པའི་ལམ་གྱི་ངོ་བོ་ཉིད་ཡིན་ཅིང་། གཉེན་པོའི་ཕྱོགས་ཀྱི་བདག་ཉིད་
ཀྱི་སྒྲུབ་པ་ནི་ལམ་གཉིས་ཀའི་སྤྱོད་ཡུལ་ཅན་ཡིན་ལ། ངེས་པར་འབྱུང་བའི་སྒྲུབ་པ་ནི་བསྒོམ་
པའི་ལམ་ལ་བརྟེན་པ་ཡིན་ནོ། ཞེས་བཤད་དོ། །དེ་ལྟར་སྦྱོར་བ་དང་། མཐོང་བ་དང༌། སྒོམ་
པ་དང་། ཁྱད་པར་གྱི་ལམ་གྱི་རང་བཞིན་བསྒྲུབ་པའི་མཚན་ཉིད། གོ་ཆ་དང༌། འཇུག་པ་
དང་། ཚོགས་དང༌། ངེས་པར་འབྱུང་བ་རྣམས་ཞེས་གསུངས་པ་ལེགས་པར་བཤད་པར་འགྱུར
རོ༑ ༑དེ་ཡང་རྩ་བར་སྒྲུབ་པའི་དབྱེ་བ་བཞི་པོ་སོ་སོའི་ངོ་བོ་མ་གཏོགས། དབྱེ་གཞི་དང༌། ས་
105

མཚམས་དངོས་སུ་མ་བསྟན་པ་འགྲེལ་བས་ཁ་བསྐངས་པ་ཡིན་ནོ། །བཞི་པ་ཕྱེ་བ་སོ་སོའི་ངོ་
བོ་ལ་བཞི་ལས། གོ་སྒྲུབ་ལ་མཚམས་སྦྱར་ནི། བཞི་པོ་དེ་རྣམས་ཀྱི་ནང་ནས་བསམ་པའི་བརྩོན་
འགྲུས་ཀྱི་ངོ་བོ་ཉིད་ཀྱིས་དང་པོ་གོ་ཆའི་སྒྲུབ་པ་གསུངས་པ། རྩ་་བ་ནི། སོ་སོར་སྦྱིན་པ་ལ་སོགས་
དེ་དག་རྣམ་པ་དྲུག་ཏུ་བསྡུས་པ་ཡིས་གོ་ཆ་སྒྲུབ་པ་གང་ཡིན་དེ་དྲུག་ཚན་དྲུག་གི་མདོ་ཇི་ལྟ་""ཞིན་
བཤད་དོ། །འགྲེལ་པ་ལ། སོ་སོར་འབྱེད་ཚུལ་དང༌། དྲུག་ཏུ་བསྡུས་ཚུལ་ལོ། །དང་པོ་ནི།
སྦྱིན་པའི་གོ་ཆ་བཤད་པ་དང་། ཚུལ་དེ་གཞན་ལ་བསྒྲེ་བའོ། །དང་པོ་ནི། ཆོས་ཀྱི་སྦྱིན་པ་ལ་
སོགས་པ་སྦྱིན་པར་བྱེད་པ་དང་། དེའི་ངོ་བོ་སྦྱིན་པ་ཉན་ཐོས་ཀྱི་ཡིད་ལ་བྱེད་པ་ལ་སོགས་པ་
སྤོང་བ་ཚུལ་ཁྲིམས་དང་། སྐྱེ་བོ་ཐམས་ཅད་ཀྱིས་མི་སྙན་པར་སྨྲ་བ་ཉིད་བཟོད་པ་བཟོད་པ་ངང༌།
འདུན་པ་སྐྱེད་པ་བརྩོན་འགྲུས་དང༌། ཐེག་པ་གཞན་དང་མ་འདྲེས་པའི་རྩེ་གཅིག་པ་ཉིད་ཀྱིས་
བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་བསྔོ་བ་བསམ་གཏན་དང་། སྦྱིན་པར་བྱ་
བ་ལ་སོགས་པ་བདེན་པར་མི་དམིགས་པ་ཤེས་རབ་སྟེ། དེ་ལྟར་ཡུལ་དྲུག་འ་གོ་རིམ་བཞིན
དུ༑ བསམ་པའི་གོ་ཆ་ཉིད་ཀྱིས་ཁྱབ་པར་བྱེད་པ་ནི་སྦྱིན་པའི་གོ་ཆ་དྲུག་གོ །གཉིས་པ་ནི། དེ་
བཞིན་དུ་ཕར་ཕྱིན་དྲུག་ལྡན་དུ་ཚུལ་ཁྲིམས་བསྲུང་བར་བྱེད། བཟོད་པ་རྫོགས་པར་བྱེད། བརྩོན་
འགྲུས་རྩོམ། བསམ་གཏན་སྒྲུབ། ཤེས་རབ་སྒོམ་པར་བྱེད་པར་གོ་བགོས་པ་དྲུག་དྲུག་གོ་།དེ་
དག་གི་སྦྱིན་པ་ནི་དེ་དག་ལ་གཞན་འགོད་པ་ཡིན་པར་ཤེས་པར་བྱའོ། །གཉིས་པ་ནི། དེ་ལྟར་
སྦྱིན་པ་ལ་སོགས་པའི་ཕ་རོལ་ཏུ་ཕྱིན་པ་སོ་སོར་སྦྱིན་པ་ལ་སོགས་པ་དྲུག་དྲུག་ཏུ་བསྡུས་པས་ན་
དྲུག་ཚན་དྲུག་གི་རྣམ་པ་སུམ་ཅུ་རྩ་དྲུག་ཡིན་མོད་ཀྱི། གོ་ཆའི་སྒྲུབ་པ་རྣམ་པ་དྲུག་ཏུ་བསྡུར་
རུང་སྟེ་སྦྱིན་པའི་སྦྱིན་པ་ནས། ཤེས་རབ་ཀྱི་སྦྱིན་པའི་བར་དྲུག་སྦྱིན་པ་དང༌། ལ་སོགས་པ་
སྦྱིན་པའི་ཤེས་རབ་ནས། ཤེས་རབ་ཀྱི་ཤེས་རབ་ཀྱི་བར་དྲུག་ཤེས་རབ་ཏུ་ཆོས་མཐུན་པ་ཡིན་
པའི་ཕྱིར་ཤེས་རབ་སྒོམ་པར་བྱེད་དོ། །ཞེས་པ་ཡན་ཆད་རྩ་འགྲེལ་གཉིས་ཀ་ལ། ངག་དོན་
ནི༑ ཚོགས་ལམ་པའི་གོ་ཆ་ཆོས་ཅན། གོ་སྒྲུབ་ཡིན་ཏེ། ཕར་ཕྱིན་རེ་རེ་ཡང་ཕར་ཕྱིན་དྲུག་
ལྡན་དུ་ཉམས་སུ་ལེན་པར་གོ་བགོས་པའི་བསམ་པའི་བརྩོན་འགྲུས་ཡིན་པའི་ཕྱིར།
106

གཉིས་པ་འཇུག་སྒྲུབ་ལ་གསུམ་ལས། མཚམས་སྦྱར་ནི། དེ་ལྟར་ཞེས་སོགས་སོ། །རྩ་
བ་ནི། བསམ་གཏན་ཞེས་སོགས་སོ། །འགྲེལ་པ་ལ། དངོས་དང༌། ཞར་ལ་རྟོགས་དཀའ་བ་
བྱེ་བྲག་ཏུ་བཤད་པའོ། །དང་པོ་ནི། འཇུག་པའི་སྒྲུབ་པ་རྣམ་པ་དགུའོ། །དགུ་གང་ཞེ་ན། བྱང་
སེམས་ཀྱི་འཇུག་བྱ་ཐམས་ཅད་རྒྱུ་དང་འབྲས་བུའི་ཐོག་ཆེན་གཉིས་སུ་ངེས་ལ། རྒྱུའི་ཐེག་ཆེན་
ཡང་ཚོགས་གཉིས་སུ་ངེས་ཤིང༌། ཡེ་ཤེས་ཀྱི་ཚོགས་ལ་ཞི་ལྷག་གཉིས་ལས། ཞི་གནས་ཀྱི་
ངོ་བོ་བསམ་གཏན་དང་གཟུགས་མེད་པའི་སྙོམས་པར་འཇུག་པ་དང༌། བསོད་ནམས་ཀྱི་ཚོགས་
སྦྱིན་པ་ལ་སོགས་པ་ཕ་རོལ་ཏུ་ཕྱིན་པ་དྲུག་དང། ལྷག་མཐོང་གི་ངོ་བོ། མཐོང་བ་དང༌། བསྒོམ་
པ་དང་། མི་སློབ་པ་དང་། ཁྱད་པར་གྱི་ལམ་དང༌། ཚོགས་གཉིས་གསོག་པའི་ཀུན་སློང་ཚད་
མེད་པ་བཞི་དང་། དངོས་གཞི་མི་དམིགས་པ་དང་ལྡན་པ་དང་། རྗེས་དངོས་པོ་ཐམས་ཅད་
ལ་འཁོར་གསུམ་དག་པ་དང༌། འབྲས་བུའི་ཐེག་ཆེན་གྱི་དབྱེ་བ་ཆེད་དུ་བྱ་བ་གསུམ་དང༌། ཡོན་
ཏན་མངོན་པར་ཤེས་པ་དྲུག་དང་། ངོ་བོ་རྣམ་པ་ཐམས་ཅད་མཁྱེན་པ་ཉིད་དག་ལ་དངོས་སུ་
འཇུག་པའི་སྦྱོར་བས་ཡང་དག་པར་གནས་པའི་མཚན་ཉིད་ཀྱི་བྱ་བ་ནིའོ། །དེ་དག་ལ་ཅིའི་ཕྱིར་
འཇུག་སྒྲུབ་ཅེས་བྱ་ཞེ་ན། ཐེག་པ་ཆེན་པོའི་ཆོས་མཐའ་དག་སྦྱོར་བས་གནོན་པའི་ངོ་བོ་ཉིད་
ཡིན་པས་སོ། །རྩ་འགྲེལ་གཉིས་ཀ་ལ། ངག་དོན་ནི། ཐེག་ཆེན་གྱི་སྦྱོར་ལམ་དྲོད་ཆོས་ཅན།
འཇུག་སྒྲུབ་ཡིན་ཏེ། མཚན་ཉིད་དགོད་དོ། །གཉིས་པ་རྟོགས་དཀའ་བྱེ་བྲག་ཏུ་བཤད་པ་ལ།
བསམ་གཏན་གཟུགས་མེད་བཤད་པ་དང༌། ཚད་མེད་བཞི་བཤད་པ་གཉིས། དང་པོ་ལ་རྒྱུ།
ངོ་བོ། འབྲས་བུ་གསུམ་གྱི་དང་པོ་ནི། གང་གིས་བསམ་གཏན་དང་གཟུགས་མེད་པ་རྣམས་
ཐོབ་པར་བྱེད་པའི་རྒྱུ་ནི་ཡིད་ལ་བྱེད་པ་བདུན་ཏེ། འདི་ལྟར་མཚན་ཉིད་རབ་ཏུ་རིག་པ་དང་།
མོས་པ་ལས་བྱུང་བ་དང་། རབ་ཏུ་དབེན་པ་ལས་བྱུང་བ་དང་། དགའ་བ་སྡུད་པ་དང་། དཔྱོད་
པ་དང་། སྦྱོར་བའི་མཐའ་དང་། སྦྱོར་བའི་མཐའི་འབྲས་བུ་ཡིད་ལ་བྱེད་པའོ། །དང་པོ་ནི།
མཉམ་པར་བཞག་པའི་ས་བའི་ཡིད་བྱེད་གང་གིས་ས་འོག་མ་རྣམས་རགས་པ་དང༌། ས་གོང་
མ་རྣམས་ཞི་བའི་མཚན་ཉིད་དུ་དཔྱོད་པར་བྱེད་པ་སྟེ། དེ་ཡང་ཐོས་བསམ་འདྲེས་པའི་རང་
107

བཞིན་ཅན་དུ་རིག་པར་བྱའོ། །འདི་ནི་འདོད་པའི་རྟེན་ལ་བསྒོམ་པའི་དབང་དུ་བྱས་ཀྱི། གཟུགས་
ཁམས་སུ་སེམས་ལོང་མེད་པར་སེམས་ཏིང་ངེ་འཛིན་ལ་གནས་པར་འགྱུར་བས་བསམ་བྱུང་མེད་
ལ། གཟུགས་མེད་ན་སྒྲ་མེད་པས་ཐོས་བྱུང་ཡང་མེད་དོ། ཞེས་བཤད་ཀྱང་། གཟུགས་ཁམས་
ན་བསམ་བྱུང་མེད་པས་སོ་སྐྱེའི་དབང་དུ་བྱས་སོ། །གཉིས་པ་ནི། དེའི་འོག་ཏུ་ཐོས་བསམ་
ལས་འདས་ཏེ། གཅིག་ཏུ་བསྒོམ་པའི་རྣམ་པས་ཞི་རགས་ཀྱི་མཚན་མ་ལ་དམིགས་པའི་ཞི་གནས་
དང་ལྷག་མཐོང་སྒོམ་པར་བྱེད་པ་སྟེ། དེ་ནི་སྒོམ་བྱུང་ངོ༌། །གསུམ་པ་ནི། ཐོག་མར་སྤོང་
བའི་ལམ་དང་ལྡན་པའི་ཡིད་ལ་བྱེད་པ་སྟེ། དེས་ས་འོག་མ་རྣམས་ཀྱི་ཉོན་མོངས་ཆེན་པོ་གསུམ་
སྤོང་ཞིང༌། དེའི་ཕྱོགས་ཀྱི་གནས་ངན་ལེན་དང་བྲལ་བ་འཐོབ་བོ། བཞི་པ་ནི། དེའི་འོག་ཏུ་
རྣལ་འབྱོར་པ་དེ་དེ་གསུམ་སྤངས་པའི་དགའ་བདེ་ཆུང་ངུ་ལ་རེག་ཅིང༌། ཉོན་མོངས་འབྲིང་
གསུམ་སྤོང་བའི་སྤོང་བའི་གཉེན་པོ་ཡིད་ལ་བྱེད་པའོ། །ལྔ་པ་ནི། དེའི་འོག་ཏུ་ཉོན་མོངས་ཀུན་
སྤངས་སམ་སྙམ་པའི་རྟོག་པ་འབྱུང་བས་བརྟག་པའི་ཕྱིར། སྡུག་པའི་མཚན་མ་ཡིད་ལ་བྱེད་
ཅིང་སོ་སོར་རྟོག་པ་ཡིའོ། །དྲུག་པ་ནི། དེ་ལྟར་དཔྱོད་པ་ན་ཅུང་ཟད་མ་སྤངས་པར་ཤེས་ནས།
ཆུང་ངུ་གསུམ་སྤོང་བའི་གཉེན་པོ་ཡིད་ལ་བྱེད་པའོ། །བདུན་པ་ནི། གོང་སའི་དངོས་གཞིའི་
སེམས་ཐོབ་པའོ། །དེ་ལ་དང་པོ་གཉིས་ནི། སྦྱོར་བའི་ལམ་མོ། ལྔ་པ་ནི། ཁྱད་པར་ལམ་
དང་བདུན་པ་རྣམ་གྲོལ་ལམ་མོ། །དང་པོ་དྲུག་ནི་ཉེར་བསྡོགས་ཡིན་ལ། ཐ་མ་དངོས་
གཞིའོ། །གཉིས་པ་ངོ་བོ་ལ། མཚན་ཉིད། དབྱེ་བ། རྣམ་གཞག་དང་གསུམ། དང་པོ་ནི།
བསམ་གཏན་གཟུགས་མེད་གཉིས་ཀ་ལ་རྒྱུ་འབྲས་གཉིས་གཉིས་ལས་རྒྱུ་སྙོམས་འཇུག་གི་བསམ་
གཏན་གྱི་མཚན་ཉིད། ཡན་ལག་གི་སྒོ་ནས་འོག་ས་ལས་འདའ་བའི་སེམས་རྩེ་གཅིག་པ་མཚུངས་
ལྡན་དང་བཅས་པ། འབྲས་བུ་སྐྱེ་བའི་མཚན་ཉིད། སྐྱེ་བ་གཞན་དུ་སྙོམས་འཇུག་གི་བསམ་
གཏན་བསྒོམ་པའི་རྣམ་སྨིན། རྒྱུ་མཐུན་གྱི་འབྲས་བུར་གྱུར་པ། དེ་ཡང་ཚངས་རིས་ནས་འོག་
མིན་པར་གྱི་སེམས་ཅན་རྣམས་ཀྱི་སྐྱེས་ཐོབ་ཀྱི་ཆོས་རྣམས་སོ། །རྒྱུ་སྙོམས་འཇུག་གི་གཟུགས་
མེད་ཀྱི་མཚན་ཉིད། དམིགས་པའི་སྒོ་ནས་འོག་ས་ལས་འདས་པའི་སེམས་རྩེ་གཅིག་པ་མཚུངས་
108

ལྡན་དང་བཅས་པ། འབྲས་བུ་སྐྱེ་བའི་གཟུགས་མེད་ཀྱི་མཚན་ཉིད་སྔ་མས་འགྲོ་ཞིང༌། གཟུགས་
མེད་ད་སྐྱེས་པའི་སེམས་ཅན་གྱི་སྐྱེས་ཐོབ་ཀྱི་ཆོས་རྣམས་སོ།།དེ་ཡང་བསམ་གཏན་གྱི་སྙོམས་
འཇུག་རྣམས་ནི། ས་གོང་འོག་ཀུན་ཏུ་བལྟ་བའི་ཕྱིར། དམིགས་པས་འདའ་བ་མེད་ལ།འོག་
མའི་ཡན་ལག་རགས་པ་རྣམས་ལས་ངེས་པར་འབྱུང་བའི་ཕྱིར་ཡན་ལག་མི་འདྲ་བའི་བྱེ་བྲག་
ཡོད་པར་ཡན་ལག་གི་འདའ་ཞེས་བྱ་ཞིང༌། གཟུགས་མེད་རྣམས་ནི། ཞི་གནས་སུ་རོ་གཅིག་
པའི་ཕྱིར་ཡན་ལག་མི་འདྲ་བ་མེད་ཀྱི། དམིགས་པ་མི་འདྲ་བའི་སྒོ་ནས་ངེས་པར་འབྱུང་བའི་
ཕྱིར། དམིགས་པས་འདའ་ཞེས་བྱའོ། །གཉིས་པ་དབྱེ་བ་ནི། བསམ་གཏན་བཞི་དང་གཟུགས་
མེད་བཞིའོ། །དེ་ལ་བསམ་གཏན་དང་པོའི་དངོས་གཞིའི་སྙོམས་འཇུག་ནི། གཉེན་པོའི་ཡན་
ལག་རྟོག་དཔྱོད་གང་རུང་གིས་འོག་ས་ལས་འདོད་ཆགས་དང་བྲལ་བས་རབ་ཏུ་ཕྱེ་བའི་སེམས་
རྩེ་གཅིག་པ་མཚུངས་ལྡན་དང་བཅས་པ་གང་ཞིག །སྡིག་པས་དབེན་པ་ལས་སྐྱེས་པའི་དགའ་
བདེ་ཕན་ཡོན་གྱི་ཡན་ལག་ཏུ་ལྡན་པ། འདི་ལ་དངོས་གཞི་ཙམ་པོ་དང༌། ཁྱད་པར་ཅན་གཉིས་
ཀྱི་དང་པོ་ནི། རྟོག་དཔྱོད་གཉིས་ཀ་དང་ལྡན་ལ། གཉིས་པ་ནི། རྟོག་པ་ལ་འདོད་ཆགས་དང་
བྲལ་ཞིང་དཔྱོད་པ་ཙམ་དང་ལྡན་པའོ། །འདིའི་ཡན་ལག་ལྔའི་ནང་ནས་རྟོག་པ་ནི་ཆེས་རགས་
པའི་ཕྱིར་རོ། །བསམ་གཏན་དང་པོ་ལ་འདོད་ཆགས་དང་མ་བྲལ་བས་ཀྱང་སྤོང་ནུས་པས་ཡན་
ལག་རགས་པ་ལ་འདོད་ཆགས་དང་བྲལ་མ་བྲལ་གྱི་བྱེ་བྲག་གིས། ཙམ་ཁྱད་གཉིས་སུ་ཕྱེ་ལ།
གཉིས་པ་ཡན་ཆད་ཀྱིས། ཡན་ལག་རྣམས་ནི་རང་ས་ལ་འདོད་ཆགས་དང་མ་བྲལ་པར་སྤོང་
མི་ནུས་པའི་ཕྱིར། ཙམ་ཁྱད་ཀྱི་དབྱེ་བ་མེད་དོ། །བསམ་གཏན་གཉིས་པའི་སྙོམས་འཇུག་ནི།
ནད་རབ་ཏུ་དང་བ་གཉེན་པོའི་ཡན་ལག་གི་རྟོག་དཔྱོད་ལས་འདོད་ཆགས་དང་བྲལ་བས་རབ་
ཏུ་ཕྱེ་བའི་སེམས་རྩེ་གཅིག་པ་མཚུངས་ལྡན་དང་བཅས་པ་གང་ཞིག །ཏིང་ངེ་འཛིན་ལས་སྐྱེས་
པའི་དགའ་བདེ་ཕན་ཡོན་གྱི་ཡན་ལག་ཏུ་ལྡན་པ། བསམ་གཏན་གསུམ་པ་ནི། གཉེན་པོའི་ཡན་
ལག་དྲན་ཤེས་བཞིན་བཏང་སྙོམས་གསུམ་གྱིས་དགའ་བ་ལས་འདོད་ཆགས་དང་བྲལ་བ་ལས་
རབ་ཏུ་ཕྱེ་བའི་སེམས་རྩེ་གཅིག་པ་མཚུངས་ལྡན་དང་བཅས་པ་གང་ཞིག །དགའ་བས་དབེན་
109

བའི་བདེ་བ་ཕན་ཡོན་གྱི་ཡན་ལག་ཏུ་ལྡན་པ། བསམ་གཏན་བཞི་པ་ནི། གཉན་པོའི་ཡན་ལག་
དྲན་པ་དང་བཏང་སྙོམས་ཡོངས་སུ་དག་བས་བདེ་བ་ལ་འདོད་ཆགས་དང་བྲལ་བས་རབ་ཏུ་ཕྱེ་
བའི་སེམས་རྩེ་གཅིག་པ་མཚུངས་ལྡན་དང་བཅས་པ་གང་ཞིག་ཚོར་བ་བཏང་སྙོམས་ཕན་ཡོན་
གྱི་ཡན་ལག་ཏུ་ལྡན་པ། དེ་ལ་བསམ་གཏན་གྱི་མི་མཐུན་ཕྱོགས་ནི་རྣམ་པ་གསུམ་སྟེ། ཆེན་
པོ་དང༌། འབྲིང་དང་། ཆུང་ངུའོ། །དང་པོ་ནི། འདོད་པ་ལ་འདུན་པ་དང་རྣམ་འཚེ་སྟེ། དེ་
དག་གིས་བསམ་གཏན་མ་ཐོབ་པ་འཐོབ་པ་ལ་གེགས་བྱེད་དོ། །གཉིས་པ་ནི། རྟོག་པ་དང་དཔྱོད་
པ་སྟེ། དེ་དག་གིས་ཐོབ་པ་ཁྱད་པར་དུ་འགྱུར་བ་ལ་གེགས་བྱེད་དོ། །གསུམ་པ་ནི། དགའ་
བ་དང་བདེ་བ་སྟེ། དེ་དག་གིས་སེམས་ལས་སུ་རུང་བ་ལ་མཆོག་ཏུ་གེགས་བྱེད་དོ། །དེ་ལ་
ཆེན་པོ་སྤངས་པ་དང་པོ་དང་། འབྲིང་དང་བྲལ་བ་གཉིས་པ་དང་གསུམ་པ་དང་། ཆུང་ངུ་
དང་བྲལ་པ་བཞི་པ་སྟེ། དེ་ལྟར་ན་བཞི་པ་སེམས་ལས་སུ་རུང་བའི་མཆོག་ཡིན་ནོ། །དེ་ལྟར་
འགྱུར་བ་བསྐྱེད་པའི་ཚོར་བ་མཐའ་དག་ལས་འདོད་ཆགས་དང་བྲལ་བ་ན། རྣལ་འབྱོར་པས་
འདུ་ཤེས་ཉིད་ཡུལ་ལ་མཚན་མར་འཛིན་པའི་སྒོ་ནས་རྒྱུད་འཁྲུག་བྱེད་དུ་རྟོགས་ནས། འདུ་
ཤེས་ལས་ངེས་པར་འབྱུང་བའི་དོན་དུ་གཟུགས་མེད་ཀྱི་སྙོམས་འཇུག་རྣམས་སྒོམ་པར་བྱེད་དོ། །དེ་
ལ་ནམ་མཁའ་མཐའ་ཡས་སྐྱེ་མཆེད་ཀྱི་སྙོམས་འཇུག་ནི། སྦྱོར་བའི་དུས་སུ་གཟུགས་དང་ཐོགས་
པའི་འདུ་ཤེས་རྣམ་པར་བཤིག་སྟེ། དངོས་གཞིའི་དུས་སུ་དེ་ཉིད་མངོན་དུ་གྱུར་པའི་ཏིང་ངེ་འཛིན་
མཚུངས་ལྡན་དང་བཅས་པའོ། །རྣམ་ཤེས་མཐའ་ཡས་སྐྱེ་མཆེད་ཀྱི་སྙོམས་འཇུག་ནི། སྦྱོར་
བའི་དུས་སུ་ནམ་མཁའི་ཡུལ་ཅན་གྱི་རྣམ་ཤེས་དེ་ཉིད་ཀྱང་མཐའ་ཡས་སོ་སྙམ་དུ་ཡིད་ལ་བྱས་
པས་དངོས་གཞིའི་དུས་སུ་ཞེས་སོགས་སོ། །ཅི་ཡང་མེད་སྐྱེ་མཆེད་ཀྱི་སྙོམས་འཇུག་ནི། སྦྱོར་
བའི་དུས་སུ་གཟུང་བྱ་ཅི་ཡང་མེད་དོ་སྙམ་དུ་ཡིད་ལ་བྱས་པས་དངོས་གཞིའི་དུས་སུ་ཞེས་སོགས་
སོ། །འདུ་ཤེས་མེད་འདུ་ཤེས་མེད་མིན་གྱི་སྐྱེ་མཆེད་ཀྱི་སྙོམས་འཇུག་ནི། འདུ་ཤེས་རགས་
པ་ནི་ནད་དང་འབྲས་དང་ཟུག་རྡུའོ། །འདུ་ཤེས་མེད་པ་ནི་ཀུན་ཏུ་རྨོངས་པའོ། །འདུ་ཤེས་
མེད་མིན་ཡོད་མིན་ནི་མཆོག་ཏུ་ཞི་བའོ། །སྙམ་དུ་ཡིད་ལ་བྱས་པས་དངོས་གཞིའི་དུས་སུ་དེ་
110

ཉིད་མངོན་དུ་གྱུར་པའི་ཏིང་ངེ་འཛིན་དང་ཤེས་རབ་མཚུངས་ལྡན་དང་བཅས་པའོ། །དེ་ཡང་
བསམ་གཏན་དང་གཟུགས་མེད་དང་པོ་གསུམ་ལ། ཉོན་མོངས་ཅན་དང་། དག་པ་པ་དང་།
ཟག་མེད་གསུམ་གསུམ་་ཡོད་ལ། སྲིད་རྩེ་ལ་ནི་སྔ་མ་གཉིས་ཡོད་ཀྱི་ཟག་མེད་མེད་དེ། སེམས་
ཀྱི་རྒྱུ་བ་ཆེས་མི་གསལ་བའི་ཕྱིར་རོ། ཞེས་བཤད་པའང་ཐེག་དམན་གྱི་དབང་དུ་བྱས་ཀྱི། ཐེག་
ཆེན་ལ་ནི་འདས་ལམ་སྲིད་རྩེའི་སེམས་ལ་བརྟེན་པ་ཡོད་དོ། །བསམ་གཏན་དང་པོའི་ཉེར་བསྡོགས་
ལ༑ དག་པ་བ་དང་ཟག་མེད་གཉིས་ཡོད་ལ། ཉེར་བསྡོགས་ལྷག་མ་རྣམས་ལ་དག་པ་འབའ་
ཞིག་ཡོད་དོ། །ཐམས་ཅད་ལ་ཉོན་མོངས་ཅན་ནི་མེད་དེ། འདི་དག་ནི་འདོད་ཆགས་དང་བྲལ་
བར་བྱེད་པའི་ལམ་ཡིན་པའི་ཕྱིར། ཉོན་མོངས་ཅན་གྱིས་འདོད་ཆགས་དང་བྲལ་པར་བྱེད་མི་
ནུས་པའི་ཕྱིར་རོ། །ཅིའི་ཕྱིར་ཉེར་བསྡོགས་ལྷག་མ་རྣམས་ལ་ཟག་མེད་མི་འབྱུང་ཞེ་ན། གང་
གིས་འོག་སའི་དངོས་གཞི་མ་ཐོབ་པར་གོང་མའི་ཉེར་བསྡོགས་ལ་སྙོམས་པར་འཇུག་མི་ནུས་ལ།
གོང་མའི་ཉེར་བསྡོགས་ཐོབ་པ་དེ་ནི་འོག་མའི་དངོས་གཞི་ལ་བརྟེན་ནས་ལམ་སྒྲུབ་ཀྱི་འོག་མའི་
ཉེར་བསྡོགས་ལ་བརྟེན་པ་མིན་ཏེ། གོང་མའི་ཉེར་བསྡོགས་ལས་འོག་མའི་དངོས་གཞི་ཆེས་ཞི་
བས་ལམ་སྒྲུབ་སླ་བའི་ཕྱིར་རོ། །དང་པོའི་ཉེར་བསྡོགས་ལ་ནི་ཟག་མེད་ཡོད་དོ། བསམ་གཏན་
གྱི་དངོས་གཞི་མ་ཐོབ་པའི་རྒྱུན་ཞུགས་ལ་སོགས་པ་རྣམས་ནི། དང་པོའི་ཉེར་བསྡོགས་ཁོ་ན་
ལ་བསྟེན་ནས་ལམ་སྒྲུབ་པའི་ཕྱིར་ཏེ། འདས་ལམ་ཞི་ལྷག་ཟུང་འབྲེལ་ཡིན་ཅིང༌། དངོས་
གཞིའི་སེམས་མ་ཐོབ་པའི་ཕྱིར་རོ། །དེས་ན་དང་པོའི་ཉེར་བསྡོགས་ཀྱིས། ཁམས་གསུམ་ག་
ལས་འདོད་ཆགས་དང་བྲལ་བར་བྱེད་ནུས་པའི་ཕྱིར། མི་ལྕོགས་པ་མེད་པ་ཞེས་བྱའོ། །དངོས་
གཞི་རྣམས་ཀྱིས་འོག་ས་ལས་འདོད་ཆགས་དང་བྲལ་བར་མི་བྱེད་དེ། ཉེར་བསྡོགས་ཀྱིས་བྲལ་
བར་བྱས་ཟིན་པས་མི་དགོས་པའི་ཕྱིར་རོ། །དངོས་གཞི་ཟག་བཅས་རྣམས་ནི། རང་ས་དང་
གོང་སའི་སྤང་བྱའི་གཉེན་པོ་མི་བྱེད་དེ། རང་སའི་སྲེད་པས་བཅིངས་པའི་ཕྱིར་དང༌། གོང་
ས་ལས་དམན་པའི་ཕྱིར་རོ། །དེའི་ཕྱིར་དེ་དག་ནི། མཐོང་ཆོས་ལ་བདེ་བར་གནས་ཙམ་དང་།
ཡོན་ཏན་མངོན་པར་སྒྲུབ་པའི་ལམ་ཡིན་གྱི་འདོད་ཆགས་དང་བྲལ་བར་བྱེད་པའི་ལམ་མིན་ལ།
111

དངོས་གཞི་ཟག་མེད་རྣམས་ནི་རང་ས་དང་གོང་སའི་གཉེན་པོ་བྱེད་པས་འདོད་ཆགས་དང་བྲལ་
བར་བྱེད་པའི་ལམ་ཡང་ཡིན་ཅིང་། ཉེར་བསྡོགས་རྣམས་ནི་འོག་ས་ཁོ་ནའི་གཉེན་པོ་བྱེད་པའི་
ཕྱིར། འདོད་ཆགས་དང་བྲལ་བར་བྱེད་པའི་ལམ་ཁོ་ན་ཡིན་གྱི། ཡན་ལག་གིས་མ་ཟིན་པས་
ཡོན་ཏན་མངོན་པར་བསྒྲུབ་པའི་ལམ་མིན་ལ། མི་མཐུན་ཕྱོགས་སྤོང་པའི་རྩོལ་པ་དང་བཅས་
པ་མཐོང་ཆོས་ལ་བདེར་གནས་མིན་ནོ། །དེ་ལ་བསམ་གཏན་དང་གཟུགས་མེད་དེ་དག་ཉོན་
མོངས་ཅན་ནི་རང་སའི་ཉོན་མོངས་དང་མཚུངས་པར་ལྡན་པའི་སེམས་རྩེ་གཅིག་པའོ། །དེ་
ལ་བཞི་ལས་སྲེད་པ་ཤས་ཆེ་བ་ནི། བསམ་གཏན་གྱི་བདེ་བ་ལ་རོ་མྱང་བའི་སྲེད་པས་བཅིངས་
པའོ། །ལྟ་བ་ཤས་ཆེ་བ་དང་། ང་རྒྱལ་ཤས་ཆེ་བ་དང༌། ཐེ་ཚོམ་ཤས་ཆེ་བ་རྣམས་ནི་རིམ་
བཞིན་དེ་དང་དེས་བཅིངས་པའོ། །དེ་དག་ནི་ས་བོན་རུལ་བ་བཞིན་རྣམ་སྨིན་མི་འཕེན་པའི་ཕྱིར
རྒྱུ་སྙོམས་འཇུག་གི་བསམ་གཏན་མིན་ལ། བསམ་གཏན་ཙམ་ནི་ཡིན་ཏེ། གཞན་དུ་ན་བསམ་
གཏན་ཉོན་མོངས་ཅན་མི་སྲིད་པར་འགྱུར་རོ། །དག་པ་བ་ནི། རང་སའི་ཉོན་མོངས་ཀྱིས་མ་
བསླད་པའི་དགེ་བ་རྩེ་གཅིག་པ་མཚུངས་ལྡན་དང་བཅས་པ་སྟེ། དེའང་བཞི་ལས་ཉམས་པ་ཆ་
མཐུན་ནི། བསམ་གཏན་དག་པ་བ་གང་གི་མཇུག་ཐོགས་སུ་རང་སའམ་འོག་སའི་ཉོན་མོངས་
སྐྱེ་བ་དང་རྗེས་སུ་མཐུན་པའོ། །གནས་པ་ཆ་མཐུན་ནི། གང་གི་མཇུག་ཏུ་རང་དང་ས་གཅིག་
པའི་དག་པ་པ་གཞན་འདྲེན་པའོ། །ཁྱད་པར་ཆ་མཐུན་ནི། གང་གི་མཇུག་ཏུ་ས་གོང་མའི་དག་
པ་བ་གཞན་འདྲེན་པར་བྱེད་པའོ། །ངེས་འབྱེད་ཆ་མཐུན་ནི། འདས་ལམ་འདྲེན་པར་བྱེད་
པའོ། །སྲིད་རྩེ་ལ་ཁྱད་པར་ཆ་མཐུན་མེད་དེ། གོང་ན་གནས་གཞན་མེད་པས་སོ། །གཞན་
རྣམས་ལ་བཞི་ག་ཡོད་དོ། །འདས་ལམ་གྱི་ངོ་བོར་སྐྱེས་པའི་བསམ་གཏན་དང་གཟུགས་མེད་
ནི་ཟག་མེད་དོ། །གསུམ་པ་རྣམ་གཞག་ལ། ཡན་ལག་དང༌། གྲངས་དང༌། གོ་རིམ་རྣམ་
པར་བཞག་པ་གསུམ། དང་པོ་ལ། ཡན་ལག་གི་དབྱེ་བ། ཕྱེ་བའི་སོ་སོའི་དོན། གྲངས་ངེས་
དང་གསུམ། དང་པོ་ནི། བསམ་གཏན་དང་པོ་ལ་ཡན་ལག་ལྔ་དང༌། གཉིས་པ་ལ་བཞི་དང་།
གསུམ་པ་ལ་ལྔ་དང་། བཞི་པ་ལ་བཞི་སྟེ། སྔར་མཚན་ཉིད་སྐབས་སུ་བཤད་པ་བཞིན་ནོ། །གཉིས་
112

བསམ་གཏན་དང་པོའི་ཡན་ལག་རྟོག་པ་ནི། འདོད་པ་རགས་པ་དང་། བསམ་གཏན་
དང་པོ་ཞི་བའོ། །ཞེས་ཀུན་ཏུ་ཚོལ་བའི་རྣམ་པ་ཅན་ནོ། །དཔྱོད་པ་ནི། དེ་དག་གི་ཁྱད་པར་
ཞིབ་མོར་དཔྱོད་པའོ། །དེ་གཉིས་གཉེན་པོའི་ཡན་ལག་ཡིན་ཏེ། བསམ་གཏན་དང་པོའི་མི་
མཐུན་ཕྱོགས་རྣམས་སྤོང་བར་བྱེད་པའི་ཕྱིར་རོ། །མི་དགེ་བས་དབེན་པ་ལས་སྐྱེས་པའི་དགའ་
བདེ་ཕན་ཡོན་གྱི་ཡན་ལག་ཡིན་ཏེ། དེས་བསམ་གཏན་པའི་ལུས་སེམས་ལ་ཕན་འདོགས་པའི་
ཕྱིར། སེམས་རྩེ་གཅིག་པ་གནས་ཀྱི་ཡན་ལག་ཡིན་ཏེ། དེ་ལ་བརྟེན་ནས་གཉེན་པོ་དང་ཕན་
ཡོན་གྱི་ཡན་ལག་འཇུག་པའི་ཕྱིར་རོ། །དེ་བཞིན་དུ་བསམ་གཏན་གཉིས་པ་ན་དྲན་ཤེས་བཞིན་
བཏང་སྙོམས་གསུམ་གྱི་རང་བཞིན་གྱི་ནང་རབ་ཏུ་དྭང་བ་གཉེན་པོའི་ཡན་ལག་དང་། ཏིང་
ངེ་འཛིན་ལས་སྐྱེས་པའི་དགའ་བདེ་ཕན་ཡོན་གྱི་ཡན་ལག་ཡིན་ཅིང་། བསམ་གཏན་གསུམ་
པ་ལ་དྲན་ཤེས་བཞིན་བཏང་སྙོམས་གསུམ་གཉེན་པོའི་ཡན་ལག་ཡིན་ལ། དགའ་བ་མེད་པའི་
བདེ་བ་ཕན་ཡོན་གྱི་ཡན་ལག་གོ །བཞི་པ་ལ་དྲན་པ་དང་། བཏང་སྙོམས་ཡོངས་དག་གཉེན་
པོའི་ཡན་ལག་དང་། ཚོར་བ་བཏང་སྙོམས་ཕན་ཡོན་གྱི་ཡན་ལག་གོ །དེ་ཡང་བསམ་གཏན་
དང་པོ་ན། དྲན་ཤེས་བཞིན་བཏང་སྙོམས་གསུམ་ཡོད་ཀྱང་རྟོག་དཔྱོད་ཀྱིས་མངོན་པར་བསྒྲུབས་
པས་རང་གི་ངོ་བོ་ལས་མི་བྱེད་པའི་ཕྱིར་ཡན་ལག་ཏུ་མ་སྨོས་ལ། གཉིས་པ་ན་ལས་བྱེད་ཀྱང་
དགའ་བས་ཟིལ་གྱིས་མནན་པའི་ཕྱིར། རང་གི་མིང་གིས་མ་བསྟན་པར་ནང་རབ་ཏུ་དྭང་བ་
ཞེས་པའི་མིང་གིས་སྨོས་ཤིང༌། གསུམ་པར་དགའ་བའི་ཀུན་དཀྲིས་ལས་གྲོལ་བའི་ཕྱིར་རང་
མིང་གིས་སྨོས་ལ། བཞི་བར་བསམ་གཏན་གྱི་སྐྱོན་ཐམས་ཅད་ལས་གྲོལ་བའི་ཕྱིར་ཡོངས་དག་
གི་སྒྲས་བསྟན་ཏོ། །འོ་ན་དང་པོ་གཉིས་ཀྱི་དགའ་བདེའི་རང་བཞིན་ཇི་ལྟ་བུ་ཞེ་ན། བྱེ་བྲག་
སྨྲ་བ་ནི། དགའ་བ་ཡིད་ཤེས་འཁོར་གྱི་ཚོར་བ་སིམ་པ་ཡིན་ལ། བདེ་བ་ནི་ཤིན་ཏུ་སྦྱངས་པ་
ཉིད་ཡིན་ནོ་ཞེས་ཟེར་རོ༑ ༑མདོ་སྡེ་པ་ཁ་ཅིག་དགའ་བ་ནི་སྔ་མ་ལྟར་ཡིན་ལ། བདེ་བ་ནི།
དབང་ཤེས་འཁོར་གྱི་ཚོར་བ་སིམ་པ་ཡིན་ཏེ། མདོ་ལས། བདེ་བ་ལུས་ཀྱིས་མྱོང་ཞེས་འབྱུང་
བའི་ཕྱིར་དང་། བསམ་གཏན་བཞི་པ་ན་ཤིན་སྦྱངས་ཁྱད་པར་དུ་གྱུར་བ་ཡིན་ཀྱང་བདེ་བ་ཡན་
113

ལག་ཏུ་མ་སྨོས་པའི་ཕྱིར་ཞེས་ཟར་རོ། །འདིར་ནི་བསྡུ་བར་བཤད་པ་་ལྟར། ཡིད་ཤེས
གྱི་ཚོར་བ་སིམ་པ་དེ་ཉིད་ཡིད་ཤེས་འཁོར་བཅས་ལ་ཕན་འདོགས་པའི་ཕྱིར། དགའ་ལ
བྱ་ལ། ཏིང་ངེ་འཛིན་དང་མཚུངས་པར་ལྡན་པའི་ཁ་ནང་དུ་ཕྱོགས་ཏེ། དབང་པོ་དང་བཅས་
པའི་ལུས་ལ་ཕན་འདོགས་པའི་ཕྱིར་བདེ་བ་ཞེས་བརྗོད་དོ།།བསམ་གཏན་གསུམ་པ་ན་ནི་ཡིད་
ཤེས་འཁོར་གྱི་ཚོར་བ་སིམ་པ་དེ་ཉིད་དྲན་ཤེས་བཞིན་བཏང་སྙོམས་ཀྱིས་ཡོངས་སུ་ཟིན་པས་
སེམས་གཡོ་བའི་བྱ་བ་མི་བྱེད་པའི་ཕྱིར། དགའ་བ་ཞེས་མི་བརྗོད་ལ། ཁ་ནང་དུ་ཕྱོགས་ཏེ་
དབང་པོ་དང་བཅས་པའི་ལུས་ལ་ཕན་འདོགས་པའི་ཕྱིར། བདེ་བ་ཞེས་བརྗོད་དོ། །གསུམ་
པ་ནི། ཅིའི་ཕྱིར་ཡན་ལག་འདི་དག་ཏུ་གྲངས་ངེས་ཞེ་ན། གནོད་པ་སྤོང་བའི་ཡན་ལག །ཕན་
པ་བསྒྲུབ་པའི་ཡན་ལག །རྟེན་གྱི་ཡན་ལག་རྣམས་ཀྱི་ནང་དུ་འདུས་པའི་ཕྱིར། གཉིས་པ་ཅིའི་
ཕྱིར། བསམ་གཏུན་བཞིར་གྲངས་ངེས་ཞེ་ན། རིམ་བཞིན་སྡུག་བསྔལ་གྱི་ཚོར་བ་རགས་པ་
དང་ཕྲ་བ་དང་། བདེ་པའི་ཚོར་བ་རགས་པ་དང་ཕྲ་བ་བཞི་ལས་ངེས་པར་འབྱུང་བའི་དབང་
དུ་བྱས་ནས་བཞིར་ངེས་སོ། །ཙིའི་ཕྱིར་གཟུགས་མེད་བཞིར་ངེས་ཞེ་ན། གཟུགས་མེད་རྣམས་
ནི་འདུ་ཤེས་ལས་ངེས་པར་འབྱུང་བས་རབ་ཏུ་ཕྱེ་བ་ཡིན་ཅིང་། དེ་ལ་འདུ་ཤེས་ནི་གཉིས་ཏེ།
ཕྱིར་རོལ་གཟུགས་དང་ནང་རྣམ་ཤེས་ལ་བཀྲ་བར་འཛིན་པའོ། །དང་པོ་ལ་སྤང་བྱ་གཟུགས་
དང་ཐོགས་པའི་འདུ་ཤེས་དང་། གཉེན་པོ་ནམ་མཁའི་འདུ་ཤེས་སོ། །དེ་གཉིས་ལ་རིམ་བཞིན་
ངེས་པར་འབྱུང་བ་ནི། ནམ་མཁའི་མཐའ་ཡས་སྐྱེ་མཆེད་དང༌། རྣམ་ཤེས་མཐའ་ཡས་སྐྱེ་
མཆེད་གཉིས་ལ་ཡིན་ལ། རྣམ་ཤེས་ལ་བཀྲ་བར་འཛིན་པ་ལ། མི་མཐུན་ཕྱོགས་རྣམ་ཤེས་
ལ་ཞེན་པ་དང་། དེའི་གཉེན་པོ་ཅི་ཡང་མེད་པའི་འདུ་ཤེས་ཀྱི་མཚན་མ་གཉིས་ལས་རིམ་བཞིན་
ངེས་པར་འབྱུང་བ་གཟུགས་མེད་ཐ་མགཉིས་ཏེ། དེ་ལྟར་ན་བཞིར་ངེས་སོ། །གོ་རིམ་ནི། རྣལ་
འབྱོར་བའི་རྒྱུད་ལ་ཇི་ལྟར་སྐྱེ་བའི་རིམ་པས་བཞག་གོ །གསུམ་པ་འབྲས་བུ་ནི། བསམ་གཏན་
དང་པོ་ཆུང་ངུ་དང་། འབྲིང་དང༌། ཆེན་པོར་ཡོངས་སུ་བསྒོམས་པ་ལས། གོ་རིམ་བཞིན་དུ་
ཚངས་རིས་དང༌། ཚངས་པ་མདུན་ན་འདོན་དང་། ཚངས་ཆེན་རྣམས་སུ་སྐྱེ་ལ། དེ་བཞིན་
114

དུ་གཉིས་པ་དང༌། གསུམ་པ་དང་། བཞི་པ་རྣམས་ཆུང་ངུ་དང་། འབྲིང་དང༌། ཆེན་པོ་
མས་སུ་བསྒོམས་པ་ལས། གོ་རིམ་བཞིན་དུ།བསམ་གཏན་གཉིས་པ་དང་། གསུམ་པ་དང་།
བཞི་པའི་སྐྱེ་བ་གསུམ་གསུམ་འགྲུབ་པར་ཤེས་པར་བྱའོ། །གཟུགས་མེད་རྣམས་ཆུང་འབྲིང་
ཆེན་པོར་བསྒོམས་པ་ལས་ནི་གཟུགས་མེད་ཀྱི་སྐྱེ་བ་མཐོན་པོ་དང་། དམའ་བ་དང་། ངན་པ་
དང༌། བཟང་པོ་ཅི་རིགས་པ་འགྲུབ་པར་ཤེས་པར་བྱའོ། །དེ་ལ་ཆུང་ངུ་ནི་གུས་སྦྱོར་དང་རྟག་
སྦྱོར་གཉིས་ཀ་དང་མི་ལྡན་པ་དང་། ཆེན་པོ་གཉིས་ཀ་དང་ལྡན་པའོ། །བསམ་གཏན་དང་གཟུགས་
མེད་འདི་དག་གིས་རྣམ་པར་བཞག་པ་ལ་བཤད་པར་བྱ་བ་མང་དུ་ཡོད་ཀྱང་འདིར་ནི་ཤིན་ཏུ་
མདོར་བསྡུས་སོ། །
གཉིས་པ་ཚད་མེད་བཞི་བཤད་པ་ལ། ཚད་མེད་པ་ནི། བཞི་སྟེ། བྱམས་པ་དང་། སྙིང་
རྗེ་དང༌། དགའ་བ་དང་། བཏང་སྙོམས་ཚད་མེད་པའོ། །ཅིའི་ཕྱིར་འདི་དག་ལ་ཚད་མེད་པ་
བྱ་ཞེ་ན་སེམས་ཅན་ཚད་མེད་པ་ལ་དམིགས་པ་དང་། ཚོགས་ཚད་མེད་པའི་རྒྱུ་དང༌། ཡེ་ཤེས་
ཚད་མེད་པའི་སྦྱོད་ཡུལ་དུ་གྱུར་བའི་ཕྱིར་རོ། །དེ་ལ་དང་པོ་ནི། བསམ་གཏན་ལ་བརྟེན་ནས།
མཐའ་ཡས་པའི་སེམས་ཅན་བདེ་བ་དང་འཕྲད་པར་འདོད་པའི་རྣམ་པ་ཅན་གྱི་ཏིང་ངེ་འཛིན་དང་
ཤེས་རབ་མཚུངས་ལྡན་དང་བཅས་པ་དང༌། གཉིས་པ་ནི། སྡུག་བསྔལ་དང་བྲལ་བར་འདོད་
པ་དང་། གསུམ་པ་ནི་བདེ་བ་དང་མི་འབྲལ་བར་འདོད་པ་དང་། བཞི་པ་ནི། ཆགས་སྡང་གི་
རྒྱུ་ཉོན་མོངས་དང་བྲལ་བར་འདོད་པའི་རྣམ་པ་ཅན་ནོ། །དེ་དག་རེ་རེ་ལ་ཡང་སེམས་ཅན་
ལ་དམིགས་པ་དང༌། ཆོས་ལ་དམིགས་པ་དང་། དམིགས་པ་མེད་པའི་བྱམས་སོགས་གསུམ་
གསུམ་ལས། དང་པོ་ནི། སེམས་ཅན་རྫས་ཡོད་ལ་དམིགས་པ་དང༌། གཉིས་པ་ནི། ཕུང་
སོགས་ཆོས་ཙམ་དུ་བདེན་སྣང་མ་དོར་བར། དེ་འདྲའི་ཕུང་སོགས་ལ་བཏགས་པའི་སེམས་ཅན་
ལ་དམིགས་པ་དང་། གསུམ་པ་ནི། ཕུང་སོགས་སྐྱ་མ་ལྟ་བུར་སྣང་བའི་སྒོ་ནས་དེ་ལ་བརྟེན་
ནས་བཏགས་པའི་སེམས་ཅན་ལ་དམིགས་པ་སྟེ། དང་པོ་སོ་སྐྱེ། གཉིས་པ་ཉན་རང་འཕགས་
པ༑ གསུམ་པ་བྱང་འཕགས་རྣམས་ལ་ཡོད་དོ། །འདི་དག་གི་འབྲས་བུ་ཡང༌། གནས་སྐབས་
115

ཀྱི་འབྲས་བུ་ནི། ཚངས་པའི་གནས་སུ་སྐྱེ་བ་རྣམ་སྨིན་གྱི་འབྲས་བུ༑ ཚོགས་རྫོགས་པར་བྱེད་
པ་བདག་པོའི་འབྲས་བུ། སེམས་ཅན་སྨིན་པར་བྱེད་པ་སྐྱེས་བུ་བྱེད་པའི་འབྲས་བུ། རྟག་ཏུ་
དེ་དག་དང་མི་འབྲལ་བ་རྒྱུ་མཐུན་པའི་འབྲས་བུ། གནོད་སེམས་མགོ་ནོན་པ་བྲལ་འབྲས་
སོ། །མཐར་ཐུག་གི་འབྲས་བུ་ནི་རྣམ་མཁྱེན་འཐོབ་པའོ། །
གསུམ་པ་ཚོགས་སྒྲུབ་ལ། སྤྱིར་བསྟན་པ་དང༌། རྟོགས་དཀའ་བྱེ་བྲག་ཏུ་བཤད་པ་གཉིས།
དང་པོ་ལ་གསུམ་ལས། མཚམས་སྦྱར་ནི། དེ་ལྟར་ཞེས་སོགས་སོ། །རྩ་བ་ནི། བརྩེ་དང་
ཞེས་སོགས་སོ། །འགྲེལ་བ་ནི། སྙིང་རྗེ་ལ་སོགས་པ་ནི་ཆོས་ཅན། ཚོགས་ཀྱི་སྒྲུབ་པ་ཡིན་
ཏེ༑ བྱང་ཆེན་དངོས་སུ་འབྱིན་པར་བྱེད་པའི་རྒྱུ་ཚོགས་ཡིན་པས་སོ། །དེར་ཐལ།འདི་དག་
གིས་ཡང་དག་པར་འགྲུབ་པའི་ངོ་བོས་བྱང་ཆུབ་ཆེན་པོ་འབྲས་བུར་འཛིན་པར་བྱེད་པའི་ཕྱིར་
ནའོ། །ཇི་ལྟར་འཛིན་ན་བདེན་པར་མི་དམིགས་པས་ཀུན་རྫོབ་ཀྱི་བདེན་པ་ལས་མི་འདའ་བར་
རྒྱུའི་ཐེག་པ་ཆེན་པོའི་དོན་མཐའ་དག་སྒྲུབ་པས་སོ། །ཚོགས་སྒྲུབ་དེ་ཡང་དབྱེ་ན་རྣམ་པ་བཅུ་
བདུན་ནོ། །དེ་དག་གང་ཞེ་ན། སྙིང་རྗེ་དང་ཞེས་སོགས་སོ། །རྩ་འགྲེལ་གཉིས་ཀ་ལ་ངག་
དོན་ནི། འདིར་བསམ་གཏན་སྙིང་རྗེ་སོགས་བཅུ་བདུན་ཆོས་ཅན། ཚོགས་སྒྲུབ་ཡིན་ཏེ། མཚན་
ཉིད་དགོད་དོ། །འདིར་ཚིག་ལ་སོགས་པའི་གཟུངས་ཤེས་བྱ་བ་འདི་ཅི་ཞེ་ན། གཟུངས་ཀྱི་ངོ་
བོ་ནི་ཏིང་ངེ་འཛིན་དང་མཚུངས་པར་ལྡན་པའི་དྲན་པ་དང་ཤེས་རབ་ཡིན་པ། གསང་སྔགས་
ཀྱི་གཟུངས་ནི་གསང་སྔགས་ཀྱི་རྒྱུ་ཡིན་གྱི་ངོ་བོ་མིན་ནོ། །དབྱེ་བ་ནི། ཨ་ར་པ་ན་ཙ་ལ་སོགས་
པའི་ཡི་གེ་ལ་དམིགས་ནས། ཨ་ནི་ཆོས་ཐམས་ཅད་ཀྱི་སྒོ་སྟེ། མ་སྐྱེས་པའི་ཕྱིར་ཞེས་ཡི་གི་
སྟོང་པ་ཉིད་མཚོན་བྱེད་དུ་བྱས་ཏེ། བསྒོམས་པས་སྒོམ་པ་ཡོངས་སུ་རྫོགས་པ་ན། སྟོང་ཉིད་
ལ་མི་སྐྲག་པ་ཏིང་ངེ་འཛིན་དང་། ཤེས་རབ་ནི་བཟོད་པའི་གཟུངས་དང༌། དེ་ནས་སངས་རྒྱས་
དང་བྱང་སེམས་ཀྱིས་བསྟན་པའི་ཆོས་རྣམས་ཀྱི་ཚིག་དང་དོན་གོ་རིམ་དེ་ཉིད་ཀྱིས་བརྗོད་པ་མེད་
པར་འཛིན་པར་ནུས་པའི་དྲན་པ་དང་ཏིང་ངེ་འཛིན་མཚུངས་ལྡན་དང་བཅས་པ་ནི། ཚིག་གི་
གཟུངས་དང༌། དོན་གྱིས་གཟུངས་སོ། །སྡིག་པ་ཞི་བ་ལ་སོགས་པ་གཞན་སྐྱོབ་པའི་གསང་
116

སྔགས་རྩོམ་པར་ནུས་པའི་དྲན་པ་དང༌། ཏིང་ངེ་འཛིན་གསང་སྔགས་ཀྱི་གཟུངས་སོ། །ས་
མཚམས་ནི། ཚིག་དང་དོན་གྱི་གཟུངས་མ་མཐའ་ཚོགས་ལམ་ཆེན་པོ་ནས་དང་། བཟོད་པའི་
གཟུངས་སྦྱོར་ལམ་བཟོད་པ་ནས་དང༌། གསང་སྔགས་ཀྱི་གཟུངས་མཐོང་ལམ་ནས་ཡོད་ཅིང་།
སྒྲ་དོན་ནི་འཛིན་པར་བྱེད་པས་ན་གཟུངས་ཏེ། ཚིག་དང་དོན་འཛིན་པས་སམ། ལེགས་པའི་
ལམ་ལས་མ་ཉམས་པར་འཛིན་པས་སོ། །
གཉིས་པ་རྟོགས་དཀའ་བྱེ་བྲག་ཏུ་བཤད་པ་ལ། ཡེ་ཤེས་ཀྱི་ཚོགས། སའི་ཚོགས། གཉེན་
པོའི་ཚོགས་བྱེ་བྲག་ཏུ་བཤད་པའོ། །དང་པོ་ནི། ཡེ་ཤེས་ཀྱི་དབྱེ་བ་ཡུལ་གྱི་སྟོང་ཉིད་དབྱེ་བ་
ལ་རག་ལས་ཤིང་། དེ་ཡང་སྟོང་གཞི་ཆོས་ཅན་གྱི་དབྱེ་བ་ལ་རག་ལས་པས། ཆོས་ཅན་ཉི་
ཤུ་པོ་འདིར་སྨྲས་པ། མིག་སོགས་ནང་དང་གཟུགས་སོགས་ཕྱི་རོལ་རྣམས་དང་ནི། དབང་
རྟེན་སོགས་ཕྱི་ནང་གཉིས་ཀས་བསྡུས་པ་དང༌། སྟོང་པའི་དངོས་པོ་དང་ཕྱོགས་བཅུ་དང་མྱ་
ངན་ལས་འདས་པ་ལམ་དང་། རྐྱེན་ལས་སྐྱེས་པ་དང་། ཅིག་ཤོས་འདུས་མ་བྱས་དང༌། མཐའ་
ལས་འདས་པའི་དབུས་དང༌། ཐོག་མ་དང་མཐའ་མ་མེད་པའི་འཁོར་བ་དང༌། བཏང་ཞིང་
དོར་བ་མེད་པ་དང་། འཕགས་པའི་ཤེས་མཐོང་གིས་མ་མཛད་པའི་རང་བཞིན་དང་ནི་ཆོས་
ཀུན་དང༌། ཆོས་ཀྱི་སྐྱེ་འགག་ལ་སོགས་དང༌། འདས་སོགས་དུས་གསུམ་དང༌། རྒྱུ་རྐྱེན་
ལྡན་པའམ་ཚོགས་པ་དང་། གཅིག་ཤོས་ངོ་བོ་ཉེར་ལེན་གྱི་ཕུང་པོ་ལྔ་དང་། ནམ་མཁའ་དང་།
སྟོང་པ་ཉིད་ཅེས་བྱ་བ་དང༌། སྟོང་པ་ཉིད་བྱེད་པ་པོ་གཞན་གྱིས་སྟོང་པ་ཆོས་ཀྱི་གཞན་གྱི་ངོ་
བོ་ཉིད་དང་། དེ་ལྟར་ཆོས་ཅན་ཉི་ཤུ་པོ་དེ་དག་དོན་དམ་པར་རང་རང་ངོ་བོས་སྟོང་པའི་ཕྱིར།
དེ་ལྟར་དེ་དག་གི་སྟོང་ཉིད་ཉི་ཤུ་པོ་དེ་ལ་གོ་རིམ་བཞིན་དུ་ནང་དང༌། ཕྱི་དང༌། དེ་གཉིས་ཀ་
དང༌། སྟོང་པ་ཉིད་དང༌། ཆེན་པོ་དང༌། དོན་དམ་པ་དང༌། འདུས་བྱས་དང༌། འདུས་མ་
བྱས་དང༌། མཐའ་ལས་འདས་པ་དང༌། ཐོག་མ་དང༌། ཐ་མ་མེད་པ་དང་། དོར་བ་མེད་པ་
དང་། རང་བཞིན་དང་། ཆོས་ཐམས་ཅད་དང༌། མཚན་ཉིད་དང༌། མི་དམིགས་པ་དང་།
དངོས་པོ་མེད་པ་དང་། དངོས་པོ་དང༌། དངོས་པོ་མེད་པ་དང་། རང་གི་ངོ་བོ་དང་། གཞན་
117

གྱི་སྟོང་པ་ཉིད་ཅེས་བྱ་བ་སྟེ། སྟོང་པ་ཉིད་ཉི་ཤུར་འདོད་ལ། དེ་ལྟར་ཡུལ་སྟོང་ཉིད་ཉི་ཤུའི་
བྱེ་བྲག་གིས་དེ་དག་གི་ཡུལ་ཅན་ཡེ་ཤེས་ཀྱི་ཚོགས་ཀྱང་ཉི་ཤུའོ། །ངག་དོན་ནི། ཤེས་བྱ་ཆོས་
ཅན། ཡེ་ཤེས་ཀྱི་ཚོགས་ཉི་ཤུ་ཡོད་དེ། དེའི་ཡུལ་སྟོང་ཉིད་ཉི་ཤུ་ཡོད་པའི་ཕྱིར། དེར་ཐལ།
སྟོང་གཞི་ཆོས་ཅན་ཉི་ཤུར་ངེས་པའི་ཕྱིར། འདིར་ཡེ་ཤེས་ཀྱི་ས་མཚམས་དང་། དམིགས་
པ་གང་ཡིན་དཔྱད་པ་སོགས་ཆེས་གལ་ཆེ་བའི་གནས་འགའ་ཞིག་མདོར་བསྡུས་ན་མཐའ་མི་ཆོད།
རྒྱས་པར་བཤད་ན་མངས་པར་འགྱུར་བས་་འདིར་མ་བྲིས་སོ། །ལོགས་སུ་བཤད་པར་འདོད་
དོ༑ ༑གཉིས་པ་སའི་ཚོགས་བྱེ་བྲག་ཏུ་བཤད་པ་ལ། སྤྱིའི་དོན་ནི། སའི་ངོ་བོ། །དབྱེ་བ།
ཁྱད་ཆོས། འཕོ་ཚུལ། སྒྲ་དོན་དང་ལྔའོ། །དང་པོ་ནི། རྟོགས་པ་དང༌། ཡོན་ཏུན་ཕྱི་མའི་
རྟེན་བྱེད་པའི་བྱང་སེམས་ཀྱི་ཟག་མེད་ཡེ་ཤེས་ཐབས་དང་བཅས་པའོ། །གཉིས་པ་དབྱེ་བ་ནི།
རབ་ཏུ་དགའ་བ་སོགས་བཅུའོ། །གསུམ་པ་ཁྱད་ཆོས་ལ། ལུས་འཛིན་པའི་ཁྱད་པར་ནི། ས་
བཅུ་ལ་རིམ་པ་བཞིན་དུ། འཛམ་གླིང་གི་རྒྱལ་པོ་དང༌། འཁོར་ལོས་བསྒྱུར་བའི་རྒྱལ་པོ་དང་
བརྒྱ་བྱིན་དང་། འཐབ་བྲལ་དང༌། དགའ་ལྡན། འཕྲུལ་དགའ། གཞན་འཕྲུལ་དབང་བྱེད་
བཞིའི་བདག་པོ་དང༌། སྟོང་གི་བདག་པོ་ཚངས་པ་དང་། སྟོང་གསུམ་གྱི་བདག་པོ་ཚངས་པ་
ཆེན་པོ་དང༌། འོག་མིན་དུ་ལྷའི་བུ་དབང་ཕྱུག་ཆེན་པོ་རྣམས་སུ་རྣམ་སྨིན་གྱི་ལུས་ཡོངས་སུ་
འཛིན་པར་འགྱུར་རོ། །ཡོན་ཏན་གྱི་གྲངས་ནི། ས་དང་པོར་སྐད་ཅིག་གཅིག་ལ། སྤྲུལ་སྐུའི་
སངས་རྒྱས་བརྒྱ་མཐོང༌། དེ་དག་གིས་བྱིན་གྱིས་བརླབས་པ་ཤེས། ཏིང་ངེ་འཛིན་བརྒྱ་ལ་
འཇུག །འཇིག་རྟེན་གྱི་ཁམས་བརྒྱ་གཡོ་ཞིང་བརྒྱར་འགྲོ། འཇིག་རྟེན་གྱི་ཁམས་བརྒྱ་སྣང་
བར་བྱེད། སེམས་ཅན་བརྒྱ་སྨིན། བསྐལ་པ་བརྒྱར་གནས། དེ་དག་གི་སྔོན་དང་ཕྱི་མའི་
མཐའ་ལ་འཇུག །ཆོས་ཀྱི་སྒོ་བརྒྱ་འབྱེད།ལུས་བརྒྱ་སྟོན། ལུས་རེ་རེ་ལ་བྱང་སེམས་ཀྱི་འཁོར་
བརྒྱ་ཕྲག་རེ་རེ་སྟོན་པ་སྟེ། ཡོན་ཏན་བརྒྱ་ཕྲག་བཅུ་གཉིས་འཐོབ་བོ། །དེ་བཞིན་དུ་ས་གཉིས་
པ་ལ་སྟོང་འགྱུར་དང༌། གསུམ་པ་ལ་བརྒྱ་སྟོང་འགྱུར་དང༌། ས་བཞི་པ་ལ་ཁྲག་ཁྲིག་དང༌།
ས་ལྔ་བ་ལ་ཁྲག་ཁྲིག་ཕྲག་སྟོང་དང་། ས་དྲུག་པ་ལ་ཁྲག་ཁྲིག་བརྒྱ་སྟོང་དང་། ས་བདུན་པ་
118

ལ་བྱེ་བ་ཁྲག་ཁྲིག་བརྒྱ་སྟོང་དང༌། ས་བརྒྱད་པ་ལ་སྟོང་གསུམ་འབུམ་ཕྲག་བཅུའི་རྡུལ་སྙེད་
དང༌། ས་དགུ་པ་ལ་སངས་རྒྱས་ཀྱི་ཞིང་གྲངས་མེད་འབུམ་ཕྲག་བཅུའི་རྡུལ་སྙེད་དང༌། ས་
བཅུ་པ་ལ་སངས་རྒྱས་ཀྱི་ཞིང་ཇི་སྙེད་ཡོད་པའི་རྡུལ་གྱི་གྲངས་དང་མཉམ་པ་འཐོབ་བོ། །ཕ་
རོལ་ཏུ་ཕྱིན་པའི་ཁྱད་པར་ནི།ས་བཅུ་ལ་རིམ་བཞིན། ཕར་ཕྱིན་བཅུ་རང་རང་གི་མི་མཐུན་ཕྱོགས་
དང་བྲལ་བའི་སྒོ་ནས་ཡོངས་སུ་དག་པ་འཐོབ་བོ། །གཞན་ཡང་རྨི་ལམ་གྱི་ཁྱད་པར་དང་།
གཟུངས་དང༌། སྤངས་པའི་ཁྱད་པར་སོགས་དུ་མ་མདོ་ལས་བཤད་དོ། །བཞི་པ་འཕོ་ཚུལ་
ནི༑ ས་གང་གིས་ཡོངས་སུ་སྦྱོང་བར་འགྱུར་བའི་ཆོས་གང་ཡིན་པ་རྣམས་ཇི་སྲིད་མ་རྫོགས་
པར་དེ་སྲིད་དུ་ས་དེ་ཡིན་ལ། རྫོགས་ནས་ནི་ས་གཞན་ཡིན་པར་ཤེས་པར་བྱའོ།།ཞེས་འགྲེལ་
ཆེན་ལས་བཤད་པ་ལྟར་རོ། །ལྔ་པ་སྒྲ་དོན་ནི། རྒྱན་ལས། འབྱུང་པོ་དཔག་མེད་འཇིག་མེད་
ཕྱིར། །དཔག་ཏུ་མེད་པ་དེ་དག་ལས། །ཕྱི་ཕྱིར་གོང་དུ་འགྲོ་ལྡན་ཕྱིར། །དེ་དག་ཉིད་ནི་སར་
འདོད་དོ། །ཞེས་གསུངས་པ་ལྟར་རོ། །གཉིས་པ་ཡན་ལག་གི་དོན་ལ། སྤྱིའི་མཚམས་སྦྱར་
བ་དང༌། སོ་སོའི་དོན་བཤད་པ་གཉིས། དང་པོ་ནི། སའི་ཚོགས་ལ་ཞེས་སོགས་གསུངས་
སོ༑ ༑གཉིས་པ་ལ་རྒྱུའི་ས་དང་། འབྲས་བུའི་ས་གཉིས། དང་པོ་ལ་དགུའི་ས་དང་པོའི་ཡོངས་
སྦྱོང་ལ། རྩ་བ་ནི། ཡོངས་སུ་སྦྱོང་བ་ཞེས་སོགས་གསུངས། འགྲེལ་པ་ནི། རྩ་འགྲེལ་ཇི་ལྟ་
བ་བཞིན་སྦྱར་ན། གཞི་དགེ་བ་ཐམས་ཅད་ལ་རང་དོན་ཡིད་བྱེད་ཀྱི་གྱ་གྱུ་མེད་པའི་བསམ་པ་
དང་། རང་དང་གཞན་གྱི་དགོས་པ་སྒྲུབ་པ་ལ་ཕན་པ་ཉིད་དང་། སེམས་ཅན་ཐམས་ཅད་ལ་
བྱམས་སོགས་ཀྱི་སེམས་རྩེ་གཅིག་པ་ཉིད་དང༌། བདོག་པ་ཐམས་ཅད་ཡོངས་སུ་གཏོང་བ་དང༌།
དགེ་བའི་བཤེས་གཉེན་མགུ་བར་བྱེད་པ་དང༌། རིགས་ཅན་གསུམ་གྱི་ཕྱིར་དུ་ཐེག་པ་གསུམ་
དུ་གཏོགས་པ་དམ་པའི་ཆོས་ཀྱི་དམིགས་པ་འདོད་པ་དང༌། ཁྱིམ་ན་གནས་པ་ལ་མངོན་པར་
མི་དགའ་བ་དང་། བླ་ན་མེད་པའི་སངས་རྒྱས་ཀྱི་སྐུ་འདོད་ཅིང་། ཡིད་ལ་བྱེད་པ་དང་དམ་
པའི་ཆོས་རབ་ཏུ་སྟོན་པ་དང་། བདེན་པར་སྨྲ་བ་ཉིད་ཅེས་བྱ་བ་དེ་ལྟ་བུའི་མཚན་ཉིད་ཀྱི་ཆོས་
བཅུས་རྣམ་པ་ཐམས་ཅད་དུ་བསྐྱེད་པར་བྱ་བ་ཡིན་པའི་ཕྱིར་རོ། ཡོངས་སུ་སྤྱོང་པའི་རྒྱུའི་ཁྱད་
119

པར་བདེན་པའི་ངོ་བོ་ཉིད་མི་དམིགས་པས་ཁྱད་པར་དུ་བྱས་པའི་མཚན་ཉིད་ཀྱི་ཡོངས་སུ་སྦྱོང་
བ་དག་ཁོ་ནས་ས་དང་པོ་རབ་ཏུ་དགའ་བ་ཐོབ་ཟིན་ཁྱད་པར་དུ་བྱེད་པའི་སྒོ་ནས་ཡོན་ཏན་ཡོངས་
སུ་རྫོགས་པར་འཐོབ་པ་ཡིན་ནོ། །རྩ་འགྲེལ་གཉིས་ཀ་ལ། ངག་དོན་ནི། ཆོས་བཅུ་པོ་འདི་
ཆོས་ཅན། ས་དང་པོའི་ཡོངས་སྦྱོང་ཡིན་ཏེ། ས་དང་པོ་ཐོབ་ཟིན་ཡོན་ཏན་གྱི་སྒོ་ནས་རྫོགས་
པར་བྱེད་པའི་ས་དང་པོའི་ཐབས་ཤེས་ཁྱད་པར་ཅན་ཡིན་པའི་ཕྱིར། ངག་དོན་འདི་ཡོངས་སྦྱོང་
ལྷག་མ་ཐམས་ཅད་ལ་རིགས་འགྲེའོ། །གཉིས་པའི་ཡོངས་སྦྱོང་ལ། རྩ་བ་ནི། ཚུལ་ཁྲིམས་
ཞེས་སོགས་སོ། །འགྲེལ་བ་ནི། དགེ་བའི་ཆོས་སྡུད་པ་ནས་སྦྱིན་པ་ལ་སོགས་པའི་ཕ་རོལ་ཏུ་
ཕྱིན་པ་དྲུག་ལ་སྤྲོ་བ་ཞེས་བྱ་བ་དེ་ལྟ་བུའི་ཡོངས་སུ་སྦྱོང་བ་སྔ་མ་བཞིན་དུ་མི་དམིགས་པའི་ཤེས་
རབ་ཀྱིས་ཟིན་པའི་སྒོ་ནས་ཡོངས་སུ་སྦྱོང་བ་བྱས་པའི་ཁྱད་པར་རྣམ་པ་བརྒྱད་ཀྱིས་ས་གཉིས་
པ་དྲི་མ་མེད་པ་འཐོབ་པ་ཡིན་ནོ། །ས་གསུམ་པའི་ཡོངས་སྦྱོང་ལ། རྩ་བ་ནི། ཐོས་པ་ཞེས་
སོགས་སོ། །འགྲེལ་པ་ནི། དམ་པའི་ཆོས་ཉན་པས་ངོམས་མི་ཤེས་པ་ནས་རང་དང་གཞན་
ལ་བལྟོས་ནས་མི་དགེ་བའི་ཆོས་མི་བྱེད་པ་ཅེས་བྱ་བ་དེ་ལྟ་བུའི་ཡོངས་སུ་སྦྱོང་བ་རྣམ་པ་ལྔ་པོ་
སྔ་མ་བཞིན་བདེན་པའི་ངོ་བོ་ཉིད་དུ་མི་རྟོག་པའི་ཤེས་རབ་ཀྱིས་ཟིན་པའི་སྒོ་ནས་ཡོངས་སུ་སྦྱོང་
བ་བྱས་པས་ས་གསུམ་པ་འོད་བྱེད་པ་རྟོགས་པ་ཡིན་ནོ། །ས་བཞི་པའི་ཡོངས་སྦྱོང་ལ། རྩ་བ་
ནི༑ ནགས་གནས་ཞེས་སོགས་སོ། །འགྲེལ་པ་ནི། རྟག་ཏུ་དགོན་པར་གནས་པ་དང༌། རྙེད་
པ་མ་ཐོབ་པ་ལ་མངོན་པར་འདོད་པ་མེད་པ་དང༌། རྙེད་པ་ཐོབ་པ་ལ་ལྷག་པར་དོན་དུ་གཉེར་
བ་མེད་པ་དང་། ཟས་ལ་ཆགས་པའི་གཉེན་པོར་བསོད་སྙོམས་པ་ཉིད་ལ་སོགས་པ་སྟན་གཅིག་
པ་དང་། ཟས་ཕྱིས་མི་ལེན་པ་གསུམ་དང༌། གནས་ལ་ཆགས་པའི་གཉེན་པོར་དགོན་པ་བ་
དང་། ཤིང་དྲུང་པ་དང༌། བླ་གབ་མེད་པ་བ་དང༌། དུར་ཁྲོད་པ་དང༌། གོས་ལ་ཆགས་པའི་
གཉེན་པོར་ཆོས་གོས་གསུམ་པ་དང༌། ཕྱིང་བ་པ་དང༌། ཕྱག་དར་ཁྲོད་པ་དང༌། མལ་སྟན་
ལ་ཆགས་པའི་གཉེན་པར་རྩོག་བུ་བ་དང༌། གཞི་ཇི་བཞིན་པ་སྟེ། སྤྱངས་པའི་ཡོན་ཏན་བཅུ་
གཉིས་ཡང་དག་པར་སྡོམ་པ་དང༌། བསླབ་པ་བླངས་པ་སྲོག་ལ་སོགས་པའི་ཕྱིར་ཡང་ཡོངས་
120

སུ་མི་གཏོང་བ་དང༌།འདོད་པའི་ཡོན་ཏན་ལ་ཉེས་དམིགས་སུ་བལྟ་བས་སྨོད་པ་དང་། གདུལ་
བྱ་དང་མཚམས་པར་མྱ་ངན་ལས་འདས་པ་གསུམ་ལ་གཞོལ་བར་བྱེད་པ་དང༌། བདོག་པ་ཐམས་
ཅད་ཡོངས་སུ་གཏོང་བ་དང༌། དགེ་བ་སྒྲུབ་པ་ལ་སེམས་མི་ཞུམ་པ་དང་། དངོས་པོ་ཐམས་
ཅད་ལ་བདེན་པར་མི་བལྟ་བ་ཞེས་བྱ་བདེ་ལྟ་བུའི་ཡོངས་སུ་སྦྱོང་བ་སྔ་མ་ལྟ་བུ་ཤེས་རབ་ཀྱིས་
ཟིན་པ་རྣམ་པ་བཅུས་ས་བཞི་པ་འོད་འཕྲོ་བ་ཅན་གནོན་པ་ཡིན་ནོ། །ས་ལྔ་པའི་ཡོངས་སྦྱོང་ལ།
རྩ་བ་ནི། འདྲིས་དང་ཞེས་སོགས་སོ། །འགྲེལ་པ་ནི། རྙེད་པ་ལ་སོགས་པའི་དོན་དུ་རབ་ཏུ་
བྱུང་པ་དང་འགྲོགས་པ་ལ་སོགས་པ་དེ་ལྟ་བུའི་མཚན་ཉིད་ཀྱི་ཆོས་བཅུ་རྣམ་པར་སྤོང་ཞིང་དེ་
དག་ལས་བཟློག་པའི་ཆོས་དོན་གྱིས་འཕངས་པ་ཡོངས་སུ་སྦྱོང་བ་རྣམ་པ་བཅུ་གཉིས་སྔ་མ་བཞིན་
དུ་མི་དམིགས་པར་རྟོགས་པའི་ཤེས་རབ་ཀྱིས་ཟིན་པའི་སྒོ་ནས་ཡོངས་སུ་སྦྱངས་པས་ས་ལྔ་པ་
སྦྱང་དཀའ་བ་འཐོབ་པ་ཡིན་ནོ། །ས་དྲུག་པའི་ཡོངས་སྦྱོང་ལ། རྩ་བ་ནི། སྦྱིན་སོགས་བླང་
བྱའི་ཆོས་དྲུག་ཡོངས་སུ་རྫོགས་ཤིང་སློབ་མ་དང་ནི་བསེ་རུ་ལ་དགའ་བ་སོགས་སྤང་བྱ་དྲུག་སྤངས་
པས་ས་ནི་དྲུག་པ་ཡང་དག་འཐོབ་བོ། འགྲེལ་པ་ནི། ས་དྲུག་པར། ཤེར་ཕྱིན་གྱི་ཡོན་ཏན
ཡོངས་སུ་དག་པ་ཐོབ་པས་ཕ་རོལ་ཏུ་ཕྱིན་པ་དྲུག་ཡོངས་སུ་རྫོགས་པ་ཞེས་བྱ་ལ། དེ་དག་གི་
ནང་ནས་མི་མཐུན་ཕྱོགས་སྤོང་བའི་ཚུལ་ཁྲིམས་དང་གཞན་དོན་ལ་རྩེ་གཅིག་པའི་བསམ་གཏན་
རྫོགས་པས་ཉན་ཐོས་དང་རང་སངས་རྒྱས་ལ་འདོད་པའི་སེམས་སྤོང་བ་དང་། ཆོས་ལ་ངེས་
རྟོག་གི་བཟོད་པའི་ཕར་ཕྱིན་རྫོགས་པས་ངོ་བོ་ཉིད་མི་དམིགས་པ་ལ་སྐྲག་པའི་སེམས་སྤོང་བ་དང༌།
སྦྱིན་པའི་ཕར་ཕྱིན་རྫོགས་པས་སློང་བ་པོའི་སྐྱེ་བས་བླངས་ན་ཞུམ་པའི་སེམས་སྤོང་བ་དང་བརྩོན་
འགྲུས་ཀྱི་ཕར་ཕྱིན་རྫོགས་པས་བདོག་པ་ཐམས་ཅད་རང་གི་ངང་གིས་གཏོང་བར་ཞུགས་པ་ལ་
མི་དགའ་བའི་སེམས་སྤོང་བ་དང༌། ཐབས་མཁས་ཀྱི་ཤེར་ཕྱིན་རྫོགས་པས་རང་ཉིད་བཀྲེན་
ཡང་སློང་བ་པོའི་སྐྱེ་བོ་སྤོང་པའི་སེམས་སྤོང་བ་སྟེ། དེ་ལྟ་བུའི་ཡོངས་སུ་སྦྱོང་བ་བཅུ་གཉིས་
ཀྱིས་སྔ་མ་བཞིན་དུ་མི་དམིགས་པར་རྟོགས་པས་ཟིན་པའི་སྒོ་ནས་ཡོངས་སུ་སྦྱངས་པས་ས་དྲུག་
པ་མངོན་དུ་གྱུར་པ་ཐོབ་ཟིན་གྱི་ཡོན་ཏན་ཡོངས་སུ་རྫོགས་པའི་སྒོ་ནས་ཀུན་ཤེས་པར་འགྱུར་
121

བ་ཡིན་ནོ། །ས་བདུན་པའི་ཡོངས་སྦྱོང་ལ། སྤང་བྱ་ཉི་ཤུ་སྤོང་ཚུལ་དང་། གཉེན་པོ་ཉི་ཤུ་
བསྟེན་ཚུལ་ལོ། །དང་པོ་ལ་རྩ་བ་ནི། བདག་དང་ཞེས་སོགས་སོ། །འགྲེལ་པ་ནི་བདག་
དང་ཞེས་པ་ནས། འགལ་བ་བརྗོད་པ་འཛིན་པ་ཡོངས་སུ་སྤོང་བ་སྟེ། ཉེས་པ་དེ་ལྟ་བུ་ཉི་ཤུ་
དང་བྲལ་ནས་བཟློག་པའི་ཆོས་དོན་གྱིས་འཕངས་པ་ཡོངས་སུ་སྦྱོང་བ་རྣམ་པ་ཉི་ཤུས་སྔ་མ་བཞིན་
དུ་ས་བདུན་པ་རིང་དུ་སོང་བ་ཐོབ་ཟིན་ཡོན་ཏན་གྱི་སྒོ་ནས་ཀུན་ཤེས་པར་འགྱུར་བ་ཡིན་ནོ། །གཉིས་
པ་ལ་མཚམས་སྦྱར་ནི། དོན་གྱིས་འཕངས་པས་ཆོས་ཉི་ཤུ་པོས་འདི་བསྟན་པའི་ཕྱིར། རྩ་བ་
ནི༑ རྣམ་ཐར་ཞེས་སོགས་སོ། །འགྲེལ་པ་ནི། རྣམ་པར་ཐར་པའི་སྒོ་ཆོས་ཐམས་ཅད་བདེན་
པར་གྲུབ་པ་བཀག་པ་སྟོང་པ་ཉིད་དང༌། མྱ་ངན་ལས་འདས་པ་སྤྲོས་པའི་མཚན་མ་མེད་པ་དང་།
ཟག་བཅས་ཀྱི་ཆོས་ལ་སྨོན་པ་མེད་པ་ཡང་དག་པར་ཤེས་པ་དང་གསུམ་ནི། གོ་རིམ་བཞིན་དུ་
བདག་དང་སེམས་ཅན་དང་སྲོག་ཏུ་འཛིན་པ་དང་གསུམ་གྱི་གཉེན་པོ་ཡིན་ནོ། །དགེ་ཁ་བཅུའི་
ལས་ཀྱི་ལམ་ལ་བསག་པར་བྱ་བ་དང༌། གསོག་པ་པོ་དང༌། བསག་པ་མི་དམིགས་པ་ལ་སོགས་
པ་ནི་བདག་ཏུ་འཛིན་པའི་གཉེན་པོ་ཡིན་ནོ། །སྐྱེ་བོ་ཐམས་ཅད་ལ་དམིགས་པའི་སྙིང་བརྩེ་བ་
དང་། དངོས་པོར་དམིགས་པ་མེད་པ་དང་། ཆོས་ཐམས་ཅད་མཉམ་པ་ཉིད་དུ་རྟོགས་པ་དང་།
གསུམ་ནི་རིམ་བཞིན་ཆད་པ་དང༌། རྟག་པ་དང༌། མཚན་མར་འཛིན་པ་གསུམ་གྱི་གཉེན་
པོའོ། །མཐར་ཐུག་གི་ཐེག་པ་ཆེན་པོ་གཅིག་ཏུ་རྟོགས་པ་ནི་མཐར་ཐུག་གི་རིགས་གསུམ་ཐ་དད་
པར་འཛིན་པའི་གཉེན་པོའོ། །མི་སྐྱེ་བ་ཡོངས་སུ་ཤེས་པ་དང༌། ཆོས་ཟབ་མོ་ལ་ངེས་པར་རྟོག་
པའི་བཟོད་པ་ཁོང་དུ་ཆུད་པ་དང༌། ཤེས་བྱ་ཐམས་ཅད་ཐེག་པ་ཆེན་པོའི་ཐབས་གཟུང་འཛིན་
གཉིས་མེད་ཀྱི་སྒོ་ནས་རབ་ཏུ་སྟོན་པ་གསུམ་ནི་རིམ་བཞིན་ཕུང་ཁམས་སྐྱེ་མཆེད་དུ་བདེན་པར་
འཛིན་པ་གསུམ་གྱི་གཉེན་པོའོ། །དེ་བཞིན་དུ་རྟོག་པ་ཐམས་ཅད་གཅད་པ་ནས་གདུལ་བྱ་དང་
མཐུན་བར་ཐམས་ཅད་དུ་བདག་གི་ལུས་རབ་ཏུ་སྟོན་པའི་བར་རྣམས་ནི། རིམ་བཞིན་ཁམས་
གསུམ་ལ་གནས་པ་ནས་འགལ་བ་བརྗོད་པ་འཛིན་པའི་བར་གྱི་གཉེན་པོ་སྟེ། དེ་ལྟར་ཡོངས་
སུ་སྦྱོང་བ་རྣམ་པ་ཉི་ཤུ་པོ་འདིས་ཀྱང་སྔ་མ་བཞིན་དུ་ས་བདུན་པ་རྟོགས་པར་འགྱུར་བ་ཡིན་ནོ།།
122

ས་བརྒྱད་པའི་ཡོངས་སྦྱོང་ལ། རྩ་བ་ནི། སེམས་ཅན་ཀུན་ཡིད་ཅེས་སོགས་སོ། །འགྲེལ་པ་
ནི༑ སེམས་ཐམས་ཅད་ཀྱི་ཞེས་སོགས། ཡོངས་སུ་སྦྱོང་བའི་ཆོས་དེ་ལྟ་བུ་རྣམ་པ་བརྒྱད་ཀྱིས་
སྔ་མ་བཞིན་དུ་མི་དམིགས་པར་རྟོགས་པས་ཟིན་པའི་སྒོ་ནས་སྦྱངས་པ་ན་བརྒྱད་པ་མི་གཡོ་བ་
ཐོབ་ཟིན་རྫོགས་པར་ཉམས་སུ་མྱོང་བར་འགྱུར་བ་ཡིན་ནོ། ས་དགུ་པའི་ཡོངས་སྦྱོང་ལ། རྩ་
བ་ནི། སྨོན་ལམ་ཞེས་སོགས་སོ། །འགྲེལ་བ་ནི། སྨོན་ལམ་མཐའ་ཡས་པ་དང་། ལྷ་ལ་
སོགས་པའི་སེམས་ཅན་ཐམས་ཅད་ཀྱི་སྐད་ཤེས་པ་དང༌། སྤོབས་པ་ཆུ་བོ་ལྟར་མི་ཟད་པ་དང་།
སྐྱེ་བོ་ཐམས་ཅད་ཀྱིས་བསྔགས་པའི་མངལ་དུ་འཇུག་པ་དང་། རིགས་རྒྱལ་པོ་དང་ལ་སོགས་
པ་བྲམ་ཟེར་གནས་པ་དང་། རུས་ཉི་མ་ལ་སོགས་པ་ལས་སྐྱེས་པ་དང༌། ཆོ་འབྲང་མ་ལ་སོགས་
པ་དང་། བདུན་བརྒྱུད་ཚུན་ཆད་དུ་ལེགས་པར་འབྲེལ་བའི་གཉེན་དམ་པ་བྱོན་བྱོན་པ་དང་།
རང་དབང་པའི་འཁོར་དང་། བརྒྱ་བྱིན་ལ་སོགས་པས་མངོན་པར་བསྟོད་པར་སྐྱེ་བ་དང༌། སངས་
རྒྱས་ལ་སོགས་པས་བསྐུལ་ཏེ་ཁྱིམ་ནས་ངེས་པར་འབྱུང་བ་དང༌། ཡིད་བཞིན་གྱི་ནོར་བུ་དང་
འདྲ་བའི་བྱང་ཆུབ་ཀྱི་ཤིང་ཨ་ཤྭད་ཐ་དང༌། ཀླུ་ཤིང་ལ་སོགས་པ་དང་། ཆོས་སྐུའི་རང་བཞིན་
གྱི་སངས་རྒྱས་དང༌། སྟོབས་སོགས་སངས་རྒྱས་ཀྱི་ཆོས་ཀྱི་ངོ་བོར་གྱུར་པ་ཡོན་ཏན་ཐམས་
ཅད་ཡོངས་སུ་རྫོགས་པར་བྱེད་པ་ཞེས་བྱ་བ་དེ་ལྟ་བུའི་ཞེས་སོགས་སོ།།གཉིས་པ་འབྲས་བུའི་
ས་ལ་གསུམ་གྱི་མཚམས་སྦྱར་ནི། རྒྱུའི་ས་རྣམས་ཀྱི་ཡོངས་སུ་སྦྱོང་བ་དེ་ལྟར་ས་སོ་སོ་ལ་ངེས་
པར་བསྟན་ནས་འབྲས་བུའི་ས་ཉིད་དུ་ཡོངས་སྦྱོང་དེ་དག་མ་བཤད་པར་ས་འོག་མ་ཐམས་ཅད་
ཀྱི་ཡོན་ཏན་བསྡུ་བའི་སྒོ་ནས་ས་བཅུ་པའི་མཚན་ཉིད་འཆད་དོ། །དེ་ཡང་ས་བཅུ་པ་ལ་ཡོངས་
སྦྱོང་མི་འཆད་པའི་རྒྱུ་མཚན་ལ། ལོ་ཙྪ་བ་ཆེན་པོ་ས་སྔ་མ་སྔ་མ་ལས་ཕྱི་མ་ཕྱི་མ་ཁྱད་པར་
དུ་འགྱུར་བར་ཤེས་པའི་ཕྱིར་ཡོངས་སྦྱོང་སྟོན་པ་ཡིན་པ་ལས་ས་བཅུ་བ་འདི་དགུ་པ་ལས་འདས་
པའི་འབྲས་བུའི་སར་བསྟན་པ་ཉིད་ཀྱིས་ཁྱད་པར་དུ་གྱུར་བར་ཤེས་པའི་ཕྱིར། ཡོངས་སྦྱོང་
མ་བསྟན་ཅེས་གསུངས་ཀྱང༌། ཡོངས་སྦྱོང་བསྟན་པའི་དགོས་པ་དེ་ཙམ་དུ་མ་ངེས་ལ། གཞན་
དག་ས་དགུ་པའི་ཡོངས་སྦྱོང་བཅུ་གཉིས་པོ་ཉིད་བཅུ་པའི་ཡང་ཡིན་པར་འདོད་པ་ནི། ས་དེ་དང་
123

དེའི་ཡོངས་སྦྱོང་མ་རྫོགས་པར་དེ་སྲིད་དུ་ས་དེ་ཡིན་པར་སྨྲས་པ་དང་ཆེས་འགལ་བ་ཡིན་ཏེ། ས་
བཅུ་པ་ས་དགུ་པར་ཐལ་བས་སོ། །དེས་ན་རང་ལུགས་ནི། ས་བཅུ་པ་ཐོབ་པ་ན་འོད་ཟེར་ཆེན་
པོའི་དབང་བསྐུར་ཐོབ་པ་ཉིད་ཀྱིས་སའི་ཡོན་ཏན་ཐམས་ཅད་འབད་མེད་དུ་མངོན་དུ་གྱུར་པས་
ཡོངས་སྦྱོང་གི་འབད་རྩོལ་ལ་མི་བལྟོས་པའི་ཕྱིར་མ་བསྟན་པ་ཡིན་ནོ། །རྩ་བ་ནི། ས་དགུ་ཞེས་
སོགས་སོ། འགྲེལ་པ་ནི། ས་དགུ་འདས་ནས་སངས་རྒྱས་ཀྱི་ས་དེ་ལ་སྨོན་ལམ་ཤེས་པ་གང་
གིས་གནས་པའི་ས་དེ་ནི། བྱང་ཆུབ་སེམས་དཔའི་ས་བཅུ་པ་ཡིན་པར་ཤེས་པར་བྱའོ། །འོ་
ན་སངས་རྒྱས་ཀྱི་ས་ཡིན་ན་བྱང་སེམས་ཀྱི་སར་འགལ་ལོ་ཞེ་ན། མི་འགལ་ཏེ། ས་བཅུ་པ་
ལ་ནི་བྱང་ཆུབ་སེམས་དཔའ་སངས་རྒྱས་ཁོ་ནར་བརྗོད་པར་བྱ་ཡི་ཡང་དག་པར་རྫོགས་པའི
སངས་རྒྱས་ནི་མིན་ནོ་ཞེས་མདོ་ལས་འབྱུང་བའི་ཕྱིར་རོ། །འདའ་བྱ་ས་དགུ་གང་ཞེ་ན། མིང
དོན་གོ་རིམ་བཞིན་དུ་བཤད་པ་ནི་ཉན་ཐོས་ལ་སོགས་པ་ཐེག་དམན་གྱི་སྦྱོར་ལམ་བཞི་ཆོས་ཅན།
རིགས་ཀྱི་ས་ཡིན་ཏེ། དམན་པའི་བྱང་ཆུབ་ཏུ་རྟོགས་པའི་སྟོབས་ཀྱིས་རིགས་ངེས་པའི་སོ་སྐྱེའི་
རྟོགས་པ་ཡིན་པའི་ཕྱིར། དེ་ཡང་བྱེ་བྲག་སྨྲ་བ་དང༌། མདོ་སྡེ་པ་ཁ་ཅིག །རང་བཞིན་གྱིས་
ངེས་པ་མི་འདོད་ཅིང་། རྟོགས་པའི་སྟོབས་ཀྱིས་བྱང་སེམས་དང་རང་རྒྱལ་གྱི་ཐེག་པ་རྣམས་
དྲོད་ནས་རིགས་ངེས་པར་འདོད་དེ། མཛོད་ལས། སྟོན་དང་བསེ་རུ་བྱང་ཆུབ་པར། །བསམ་
གཏན་མཐའ་རྟེན་གཅིག་ལ་ཀུན། ཅེས་པ་ལྟར་རོ། །ཉན་ཐོས་ནི་བཟོད་ཆེན་ནས་རིགས་ངེས་
པར་འདོད་ཀྱི། དེའི་སྔར་མིན་ཏེ༑ གཉིས་སློབ་རིགས་ལས་ལྡོག་ནས་ནི། །སངས་རྒྱས་སུ་
འགྱུར་གཞན་གསུམ་ཡང་། ཞེས་བཟོད་པ་མ་ཐོབ་བར་དུ་ཐེག་ཆེན་དུ་ཡང་འཇུག་སྲིད་ལ། བཟོད་
འབྲིང་མན་ཆད་དུ་རང་རྒྱལ་དུ་ཡང་ལྡོག་པ་བཤད་པས་སོ། །དེས་ན་དེ་དག་ལྟར་ན་ཉན་ཐོས་
ཀྱི་བཟོད་ཆེན་དང་ཆོས་མཆོག་རིགས་ཀྱི་སར་འདོད་ལ། སེམས་ཙམ་པ་ཉན་རང་རིགས་མ་
ངེས་པ་ལྷག་མེད་མ་ཐོབ་པར་དུ་ཐེག་ཆེན་དུ་འཇུག་སྲིད་པས་དེ་ལ་རིགས་ཀྱི་ས་བཞག་ཏུ་མེད་
ལ༑ ངེས་པའི་རིགས་ཅན་རྣམས་ཚོགས་ལམ་ནས་ངེས་ཀྱང༌། རྟོགས་པའི་སྟོབས་ཀྱིས་ཆོས་
མཆོག་ནས་ངེས་པས། ཆོས་མཆོག་རིགས་ཀྱི་སར་འདོད་ཅིང༌། འདིར་སློབ་དཔོན་གྱི་བཞེད
124

པས་མ་ངེས་པའི་རིགས་ཅན་ལ་རིགས་ཀྱི་ས་མི་བཞག་ལ། ཉན་རང་མ་ངེས་པའི་རིགས་ཅན་
རྣམས་རྟོགས་པའི་སྟོབས་ཀྱིས་སྦྱོར་ལམ་ནས་ཕྱིར་མི་ལྡོག་པས་སྦྱོར་ལམ་བཞི་རིགས་ཀྱི་སར་
བཞག་སྟེ། འགྲེལ་ཆེན་ལས། ཕྱིར་མི་ལྡོག་པ་ཅེས་བྱ་བ་ནི། ངེས་པར་འབྱེད་པའི་ཆ་རྟོགས་
པས་རང་བྱང་ཆུབ་ལས་ཕྱིར་མི་ལྡོག་པའོ། ཞེས་རང་རྒྱལ་གྱི་ལམ་ཤེས་ཀྱི་མདོའི་འགྲེལ་པའི་
སྐབས་སུ་བཤད་པས་སོ། །འདིར་གཞན་དག་གིས་མཛོད་བཞིན་དུ་རང་ལུགས་ལ་བཤད་པ་
ནི༑ གྲུབ་མཐའ་སྨྲ་བ་བཞི་གས་ཐེག་པ་གསུམ་གྱི་རྣམ་གཞག་བྱེད་པ་མ་གོ་བར་ཉན་རང་གི་
ཐེག་པའི་རྣམ་གཞག་གང་བྱེད་ཐམས་ཅད་དོན་སྨྲ་གཉིས་ཀྱི་ལུགས་བཞིན་དུ་བྱེད་དགོས་སྙམ་
པའི་མུན་སྤྲུལ་གང་ཅི་ཡང་རུང་བ་ཆེན་པོའོ། །འབྲས་བུ་དང་པོ་ལ་ཞུགས་པ་ནི་བརྒྱད་པའི་ས་
དང༌། རྒྱུན་དུ་ཞུགས་པ་ནི་མཐོང་བའི་ས་དང་། ལན་ཅིག་ཕྱིར་འོང་བའི་རྟོགས་པ་ནི་སྲབ་
པའི་ས་དང་། ཕྱིར་མི་འོང་བའི་ས་ནི་འདོད་ཆགས་དང་བྲལ་བའི་ས་དང་། དགྲ་བཅོམ་པ་
ཉིད་ཀྱི་རྟོགས་པ་ནི་བྱས་པ་རྟོགས་པའི་ས་དང༌། ལྷག་མ་ཞུགས་པ་གསུམ་གྱི་རྟོགས་པ་ནི་ཉན་
ཐོས་ཀྱི་སའོ། །དེ་ལྟར་གསུམ་པོ་གཅིག་ཏུ་བསྡུས་ནས་ཉན་ཐོས་ཀྱིས་ས་ཞེས་གསུངས་པ་ལ་
དགོས་པ་ཡོད་དེ། ས་བཅུ་པའི་འདའ་བྱ་ལ་ཚུལ་ལམ་ཐེག་པ་གསུམ་གྱི་རྟོགས་པ་རྣམ་པར་བཞག་
པར་དགོངས་པས་བསྡུས་པ་ཡིན་པའི་ཕྱིར། རང་སངས་རྒྱས་རྣམས་ཀྱི་རྟོགས་པ་ནི་རང་སངས་
རྒྱས་ཀྱི་ས་དང༌། ཇི་སྐད་བཤད་པའི་བྱང་ཆུབ་སེམས་དཔའ་ས་རྣམ་པ་དག་པོ་བྱང་སེམས་ཀྱི་
ས་ཞེས་གྲངས་འཛིན་གཅིག་ཁོ་ན་སྟེ་དེ་ལྟར་རྣམ་པ་དགུ་པའོ། །རྩ་འགྲེལ་གཉིས་ཀ་ལ། ངག་
དོན་ནི། རྒྱུན་མཐའི་ཡེ་ཤེས་ཆོས་ཅན། ས་བཅུ་པ་ཡིན་ཏེ། དམན་པ་ས་བརྒྱད་དང་། བྱང་
སེམས་ཀྱི་ས་འོག་མ་རྣམས་ལས་འདས་ནས་སངས་རྒྱས་ཀྱི་ས་ཙམ་ལ་གནས་པའི་བྱང་སེམས་
ཀྱི་མངོན་རྟོགས་ཡིན་པའི་ཕྱིར། གསུམ་པ་ལ་གསུམ་ལས། མཚམས་སྦྱར་ནི། གཉེན་པོའི་
ཞེས་སོགས་སོ། །རྩ་བ་ནི། མཐོང་དང་ཞེས་སོགས་སོ། །འགྲེལ་བ་ནི། གཟུང་བའི་རྣམ་
པར་རྟོག་པ་ཀུན་ནས་ཉོན་མོངས་པའི་དངོས་པོ་ཙམ་དང༌། གཉེན་པོའི་རྟེན་ཅན་གཉིས་དང་།
འཛིན་པའི་རྣམ་པར་རྟོག་པ་གང་ཟག་རྫས་སུ་ཡོད་པ་དང༌། སྐྱེས་བུ་བཏགས་པར་ཡོད་པའི་
125

རྟེན་ཅན་གཉིས་སོ་སོར་ཀུན་བརྟགས་ཀྱི་ཆ་རྣམས་མཐོང་བའི་ལམ་དང་། ལྷན་སྐྱེས་ཀྱི་ཆ་རྣམས་
སྒོམ་པའི་ལམ་ལ་སྤང་བས་གཟུང་བ་དང་འཛིན་པར་རྣམ་པར་རྟོག་པ་བརྒྱད་ཉེ་བར་ཞི་བར་
བའི་ཕྱིར། མི་མཐུན་པའི་ཕྱོགས་ཀྱི་རབ་ཏུ་དབྱེ་བས་བདེན་པ་གཉིས་ཀའི་རྣམ་པ་ལ་བརྟེན་ནས་
མངོན་དུ་བྱ་དགོས་པའི་ལམ་གཉིས་པོ་ཁོ་ནའི་གནས་སྐབས་ཀྱི་ཁྱད་པར་གཉེན་པོ་རྣམ་པ་བརྒྱད་
དོ༑ ༑ངག་དོན་ནི། གཉེན་པོ་ཚོགས་སྒྲུབ་ཆོས་ཅན། བརྒྱད་ཡོད་དེ། མཐོང་སྤང་གཟུང་
འཛིན་གྱི་རྣམ་རྟོག་བཞིའི་གཉེན་པོ་མཐོང་ལམ་བཞི་དང་། སྒོམ་སྤང་གཟུང་འཛིན་གྱི་རྣམ་རྟོག་
བཞིའི་གཉེན་པོ་སྒོམ་ལམ་བཞི་ཡོད་པའི་ཕྱིར།
བཞི་པ་ངེས་འབྱུང་སྒྲུབ་པ་ལ་བཞི་ལས། མཚམས་སྦྱར་ནི། དེ་ལྟར་ཞེས་སོགས་སོ། །རྩ་
བ་ནི། ཆེད་དུ་བྱ་དང་ཞེས་སོགས་སོ། །འགྲེལ་པ་ནི། མཐར་ཐུག་གི་ངེས་པར་འབྱུང་བའི་
ངོ་བོ་ནི། ཆེད་དུ་བྱ་བ་ཇི་སྐད་བཤད་པ་དང༌། དེ་ལའང་གཞན་དོན་དང་། རང་དོན་གཉིས་
ལས། གཞན་དོན་འཕྲིན་ལས་ཀྱི་རྒྱུ་ཆོས་ཐམས་ཅད་མཉམ་པ་ཉིད་རྟོགས་པ་དང་འཕྲིན་ལས་
ཀྱི་ངོ་བོ་སེམས་ཅན་གྱི་དོན་བྱེད་པར་བྱེད་པ་རྒྱ་ཆེ་བ་དང༌།མཚན་མ་མེད་པར་བྱེད་པ་ཉིད་ཀྱིས་
ལྷུན་གྱིས་གྲུབ་པ་དང་། རང་དོན་སྤང་རྟོགས་གཉིས་ལས། ཇི་ལྟ་བ་རྟོགས་པ་རྟག་པ་དང་ཆད་
པ་དང་བྲལ་བའི་ངོ་བོའི་གནས་སྐབས་གྱི་ཁྱད་པར་དང་། སྤངས་པ་ཐེག་པ་གསུམ་གྱི་དོན་སྒྲིབ་
པ་གཉིས་ཀ་སྤངས་པ་འཐོབ་པ་དང༌། ཇི་སྙེད་པ་རྟོགས་པ་ཇི་སྐད་བཤད་པའི་རྣམ་པ་ཐམས་
ཅད་མཁྱེན་པ་ཉིད་དང༌། གནས་སྐབས་ཀྱི་ངེས་པར་འབྱུང་བ་རྣམ་མཁྱེན་དེའི་ཁྱད་པར་གྱི་
ལམ་རྡོ་རྗེ་ལྟ་བུའི་ཏིང་ངེ་འཛིན་ཏེ། ངེས་པར་འབྱུང་བར་བྱ་བའི་གཞི་དེ་ལྟ་བུ་དག་ལས་ཁྱད་
པར་དུ་འཕགས་པའི་ཆོས་གཞན་མེད་པའི་ཕྱིར་དོན་དམ་པར་དེ་དག་ཐམས་ཅད་མི་དམིགས་
པ་ཉིད་ཀྱིས་ཀུན་རྫོབ་ཏུ་དེ་དག་ཏུ་ངེས་པར་འབྱུང་བར་བྱ་བ་རྣམ་པ་བརྒྱད་ཡིན་པས་ངེས་པར་
འབྱུང་བའི་སྒྲུབ་པ་ནི་རྣམ་པ་བརྒྱད་དོ། །ངག་དོན་ནི། ངེས་འབྱུང་སྒྲུབ་པ་བརྒྱད་དུ་ངེས་ཏེ
གནས་སྐབས་དང་མཐར་ཐུག་གི་ངེས་པར་འབྱུང་བ་བརྒྱད་དུ་ངེས་པའི་ཕྱིར། གསུམ་པ་སྐབས་
བསྡུ་བ་ནི། ཤེས་རབ་ཀྱི་ཕ་རོལ་ཏུ་ཕྱིན་པའི་མན་ངག་གི་བསྟན་བཅོས་མངོན་པར་རྟོགས་པའི་
126

རྒྱན་གྱི་འགྲེལ་བ་དོན་གསལ་བའི་རྣམ་བཤད་རྟོགས་པར་དཀའ་བའི་སྣང་བ་ལས། སྐབས་དང་
པོའི་འགྲེལ་པའོ།། ༈།།
གཉིས་པ་རྒྱུ་ཐུན་མོང་མིན་པ་ལམ་ཤེས་ལ། མཚམས་སྦྱར། ཆོས་བཅུ་གཅིག་བཤད།
སྐབས་བསྡུ་བའོ། །དང་པོ་ནི། རྣམ་མཁྱེན་གྱི་འོག་ཏུ་ལམ་ཤེས་འཆད་དོ། །རྣམ་པ་ཐམས་
ཅད་མཁྱེནན་པ་ཉིད་ཀྱི་ཆོས་བཅུ་རྟོགས་ཤིང་ཁོང་དུ་ཆུད་པ་ནི་ལམ་ཤེས་པ་ཉིད་ཡོངས་སུ་ཤེས་
བ་མེད་ན་མེད་པས་སོ། །དེའི་རྒྱུ་མཚན་ཡང༌། རྣམ་མཁྱེན་གྱི་ཆོས་བཅུ་ནི་རྣམ་མཁྱེན་གྱི
རྒྱུ་འབྲས་གཉིས་ཀ་སྟོན་པ་ཡིན་ལ། དེ་ལྟ་ནའང་སྔར་ནི་རྒྱུ་བྱང་སེམས་ཀྱི་འཕགས་ལམ་གྱི་
ཁྱད་པར་བཅུའི་ཡོངས་སྦྱོང་ཙམ་ཞིག་བསྟན་ཀྱང་བྱང་སེམས་ཀྱི་འཕགས་ལམ་ངོ་བོ་ལམ་གསུམ་
ཤེས་པར་བྱེད་ཚུལ་དང༌། མཐོང་སྒོམ་ལམ་གྱི་རྣམ་པར་བཞག་པ་ལམ་དེ་དག་གི་ལྡོག་པའི་
སྒོ་ནས་མ་བསྟན་པས། དེའི་ཕྱིར་རྣམ་མཁྱེན་ཆོས་བཅུ་ལས། རྒྱའི་ཆོས་བྱང་སེམས་ཀྱི་ལམ་
ལོགས་སུ་དྲངས་ཏེ་འདིར་ཁྱད་པར་དུ་བཤད་པ་ཡིན་ནོ། །དེ་ལྟར་ཡང་འགྲེལ་ཆེན་ལས། མཐོང་
བའི་ལམ་དེའི་ངེས་པར་འབྱེད་པའི་ཆ་དང་མཐུན་པ་ནི། རྣམ་པ་ཐམས་ཅད་མཁྱེན་པར་བཤད་
པ་ལས་གཟུང་བར་བྱའོ། །གལ་ཏེ་དེ་ལྟར་ཡིན་ན། རབ་ཏུ་དགའ་བ་ལ་སོགས་པའི་ས་རྣམས་
ཀྱང་། དེར་སྨོས་པས་བྱང་ཆུབ་སེམས་དཔའ་རྣམས་ཀྱི་མཐོང་བ་ལ་སོགས་པའི་ལམ་བསྟན་
པ་ཡིན་པའི་ཕྱིར། ཡང་ཅིའི་ཕྱིར་བསྟན་ཅེ་ན་བརྗོད་པར་བྱ་སྟེ། རྒྱུ་དང་འབྲས་བུ་མ་ལུས་
པར་ཐུགས་སུ་ཆུད་པ་ལ་བལྟོས་ཏེ། དེ་བཞིན་གཤེགས་པ་རྣམས་ཀྱི་རྣམ་པ་ཐམས་ཅད་མཁྱེན་
པ་ཉིད་བརྗོད་པ་ཡིན་ལ། རྒྱལ་བའི་སྲས་རྣམས་ཀྱི་ལམ་ནི་དེ་ལས་གསུངས་པ་མིན་ནོ། ཞེས་
དོགས་པ་བསལ་བའི་ཕྱིར་དེ་ཉིད་ལས་རྒྱུ་འབྲས་ཙམ་ཞིག་དྲངས་ནས་བྱང་ཆུབ་སེམས་དཔའ་
རྣམས་ཀྱི་མཐོང་བའི་ལམ་བདག་ཉིད་ཅན་ལམ་ཤེས་པ་ཉིད་དུ་ལོགས་ཤིག་ཏུ་བཞག་པ་ཡིན་
ནོ༑ ༑ཞེས་སོགས་སོ། །གཞན་དག་ནི་ལམ་ཤེས་མེད་ན་རྣམ་མཁྱེན་མི་འཐོབ་པས་ལམ་ཤེས་
འཆད་ཅེས་བཤད་མོད། ལམ་ཤེས་མེད་ན་མེད་ཅེས་པར་སོང་གི་ལམ་ཤེས་ཡོངས་སུ་ཤེས་
པ་མེད་ན་མེད་ཅེས་པར་མ་སོང་ལ། འདིར་མཁྱེན་པ་གསུམ་ནི། ཐོས་བསམ་གྱིས་གཏན་
127

ལ་འབེབས་པའི་ཡུལ་དུ་བསྟན་པ་ཙམ་ཡིན་པས། ལམ་ཤེས་ལས་རྣམ་མཁྱེན་སྐྱེ་བའི་གོ་རིམ་
ལས། རྣམ་མཁྱེན་གྱི་ཆོས་བཅུ་ཁོང་དུ་ཆུད་པ། ལམ་ཤེས་ཀྱི་ཆོས་བཅུ་གཅིག་ཁོང་དུ་ཆུད་
པ་ལ་བལྟོས་པའི་གོ་རིམ་ཉིད་སྐབས་སུ་བབ་པ་ཡིན་ནོ། །གཉིས་པ་ཆོས་བཅུ་གཅིག་བཤད་པ་
ལ༑ ལམ་ཤེས་ཀྱི་ཡན་ལག་དང་། ཡན་ལག་ཅན་གྱི་ལམ་ཤེས་གཉིས། རྐང་པོ་ལ། རྩ་བ་
ནི༑ ལྷ་རྣམས་ཞེས་སོགས་སོ། །འགྲེལ་པ་ལ། ལམ་ཤེས་སྐྱེ་བའི་རྟེན། རང་རྒྱ་དུ་ཀྱི་སྒྲིབ་པ་
གང་སྤོང་བ་རང་བཞིན། གཞན་ཇི་ལྟར་རྗེས་སུ་འཛིན་པའི་བྱེད་པ་དང་གསུམ། དང་ངེས་ལ།
དངོས་ཀྱི་རྟེན་དང་། བརྒྱུད་པའི་རྟེན་གཉིས། དང་པོ་ལ་གཉིས་ལས། གེགས་དང་བྲལ་བ་
ནི༑ ལམ་ཤེས་གསུངས་པའི་ཚེ་དེ་བཞིན་གཤེགས་པའི་རང་བཞིན་གྱི་འོད་དག་གིས་ལྷ་ལ་སོགས་
པ་རྣམ་པར་སྨིན་བ་འོད་མོག་མོག་པོར་མཛད་པ་ནི་ཆོས་ཅན། དགོས་པ་ཡོད་དེ། ལྷ་དེ་དག་
ལ་ལམ་ཤེས་པ་ཉིད་དེ་མ་ཐག་སྐྱེ་བར་རུང་བ་ཉིད་དུ་བསྒྲུབ་པའི་ཕྱིར་དང་། ང་རྒྱལ་བཅོམ་
པའི་རྒྱུད་ཁོ་ན་ལ་རྟོགས་པ་ལམ་ཤེས་དངོས་སུ་སྐྱེའོ་ཞེས་བྱ་བར་ཕྱིས་ཀྱི་གདུལ་བྱས་ཤེས་པར་
བྱ་བའི་ཕྱིར་དུ་མཛད་པའི་ཕྱིར། དེའི་ཕྱིར་མདོ་དེའི་ཚིག་ཟུར་གྱིས་ལམ་ཤེས་དེ་མ་ཐག་སྦེ་
བའི་རྟེན་ང་རྒྱལ་བཅོམ་པ་ཞིག་དགོས་བར་བརྗོད་པ་ཡིན་ནོ། །གཉིས་པ་མཐུན་རྐྱེན་དང་ལྡན་
པའི་རྟེན་ནི། ལམ་ཤེས་དེ་ཡང་ཆོས་ཅན། སྐྱེ་ཡུལ་སོ་སོར་ངེས་པ་ཡིན་ཏེ། ཁྱོད་ཐོབ་མ་
ཐག་པའི་གང་ཟག་ཡིན་ན། བྱང་ཆུབ་ཏུ་སེམས་བསྐྱེད་པ་ཁོ་ན་ཡིན་པས་སོ། །གཉིས་པ་ནོ།
འདོད་ཆགས་དང་བྲལ་བ་ཉན་རང་དགྲ་བཅོམ་དང་། དེ་ལས་ཅིག་ཤོས་ཀྱི་རྣལ་འབྱོར་པ་འདོད་
ཆགས་དང་མ་བྲལ་བའི་ཉན་རང་སློབ་པས་ཀྱང་སངས་རྒྱས་ཉིད་ཐོབ་པར་བྱ་བའི་ཕྱིར་ལམ་
ཤེས་པ་ཉིད་བསྒོམ་པར་བྱ་བ་ཡིན་པས་ཁྱབ་པ་ཡིན་ནོ། །རིགས་ཅན་གསུམ་གྱི་སྐྱེ་བོ་ཐམས་
ཅད་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཀྱི་མཐར་ཐུག་པ་ཅན་ཡིན་པ་དེའི་ཕྱིར་
གལ་ཏེ་ཡུལ་ངེས་པ་དང་ཞེས་པའི་མདོར། གང་ཡང་དག་པའི་སྐྱོན་མེད་པ་ལ་ཞུགས་པ་དེ་དག་
ལ་ནི། བླ་མེད་རྫོགས་པའི་བྱང་ཆུབ་ཏུ་སེམས་བསྐྱེད་པའི་མཐུ་མེད་དེ། ཞེས་སོགས་ཀྱིས་
ཉན་རང་དགྲ་བཅོམ་ལམ་ཤེས་བསྒོམ་མི་སྲིད་པར་བསྟན་པ་མིན་ནམ་ཞེ་ན། དེ་ནི་དེ་མ་ཐག་
128

མི་སྐྱེ་བའི་དབང་དུ་བྱས་པ་ཡིན་ཏེ། ཐེག་པ་གསུམ་རྣམ་པར་བཞག་པ་ནི་དགོངས་པ་ཅན་ཡིན་
གྱི་ངེས་དོན་མཚན་ཉིད་པ་མིན་ནོ་ཞེས་མདོ་དེ་ཉིད་ཀྱི་ལུགས་ལས་འབྱུང་བའི་ཕྱིར་རོ། །ཅིག་
ཤོས་ཀྱི་རྣལ་འབྱོར་པ་བྱང་སེམས་མིན་ཏེ། ལམ་ཤེས་སེམས་བསྐྱེད་པ་ལ་སྐྱེ་བར་བསྟན་མ་
ཐག་ཡིན་པས་སོ། །ཕྱི་རོལ་པ་ལ་བྱེད་པ་ལ་འབྲེལ་པ་གང་ཡང་མེད་དོ། །འདིའི་མཐའ་དཔྱད་
པ་ནི། མཐར་ཐུག་ཐེག་པ་གཅིག་ཏུ་ངེས་པའི་རྒྱུ་མཚན་ཅི་ཞེ་ན། སེམས་ཙམ་པ་དག་དགོངས་
གཞི་ཐེག་པ་གསུམ་གྱི་ཆོས་དབྱིངས་རང་བཞིན་རྣམ་དག་ཏུ་ཐ་དད་མེད་པ་དང་། ལམ་བདག་
མེད་རྟོགས་པ་དང༌། འབྲས་བུ་རྣམ་གྲོལ་དུ་མཚུངས་པ་ལ་སོགས་ལ་དགོངས་ནས། དགོངས་
པ་ཉན་ཐོས་མ་ངེས་པ་ཐེག་ཆེན་དུ་དྲངས་པ་དང་། བྱང་སེམས་མ་ངེས་པའི་རིགས་ཅན་ཐེག་
ཆེན་དུ་བཟུང་བའི་ཕྱིར། མཐར་ཐུག་ཐེག་པ་གཅིག་ཏུ་གསུངས་པ་ཡིན་གྱི། ངེས་དོན་ལ་མཐར་
ཐུག་གི་ཐེག་པ་གསུམ་ཡིན་ཏེ། ཁམས་དང༌། མོས་པ་དང་། སྒྲུབ་པ་དང༌། འབྲས་བུ་རྣམས་
གསུམ་དུ་ངེས་ཤིང༌། དགྲ་བཅོམ་ལྷག་མེད་དུ་ཞུགས་པ་སླར་སྐྱེ་བ་མེད་པའི་ཕྱིར། ཞེས་འདོད་
ཀྱང༌། འདིར་ནི་མཐར་ཐུག་གི་ཐེག་པ་གཅིག་ཏུ་ངེས་ཏེ༑ མཐར་ཐུག་པའི་མྱང་འདས་ཐོབ་
ན་འཇིགས་པ་མེད་པའི་གནས་ཐོབ་དགོས་པ་ལ།ཉན་རང་གི་མྱང་འདས་ཐོབ་ཀྱང་ཤེས་སྒྲིབ་ཀྱི་
འཇིགས་པ་དང་བཅས་པའི་ཕྱིར་རོ། །དེས་ན་སངས་རྒྱ ·མ་ཐོབ་པར་མྱང་འདས་མཐར་ཐུག་
མེད་པས་མཐར་ཐུག་ཐེག་པ་གཅིག་ཏུ་ངེས་སོ། །དེས་ན་ཉན་རང་ལྷག་མེད་དུ་ཞུགས་པའང༌།
དག་པའི་ཞིང་དུ་པདྨའི་སྦུབས་སུ་ཡིད་ཀྱི་རང་བཞིན་གྱི་ལུས་བླངས་ཏེ་ཟག་མེད་ཀྱི་ཏིང་ངེ་འཛིན་
ལས་སངས་རྒྱས་ཀྱི་འོད་ཟེར་གྱིས་སད་པར་བྱས་ནས་སླར་ཐེག་ཆེན་དུ་འཇུག་པར་ལང་གཤེགས་
ལས་བཤད་ཅིང་། ཉན་རང་གི་ཐེག་པ་གསུང་པ་ནི། འཁོར་བའི་ལམ་གྱིས་དུབ་པའི་གདུལ་
བྱ་འགའ་ཞིག་རེ་ཤིག་དབུགས་འབྱུང་བའི་ཆེད་དུ་ཡིན་ནོ། །འོ་ན་ཉན་རང་དགྲ་བཅོམ་ཐེག་
ཆེན་གྱི་ལམ་གང་ནས་འཇུག་ཅེ་ན། ཚོགས་ལམ་ནས་འཇུག་དགོས་ཏེ། ཆོས་ཉིད་སྒོམ་པ་
དང་མངོན་སུམ་དུ་རྟོགས་པ་དུས་མཉམ་མི་འོང་བས་མངོན་སུམ་དུ་རྟོགས་པའི་གོང་དུ་ཆོས་ཉིད་
དོན་སྤྱིའི་ཚུལ་གྱིས་རྟོགས་པའི་འཇིག་རྟེན་པའི་སྒོམ་བྱུང་འགྲོ་དགོས་ཤིང་། དེ་ནི་སྦྱོར་ལམ་
129

ཡིན་ལ། དེའི་སྔོན་དུ་ཚོགས་གསོག་པ་དང་འབྲེལ་པར་བྱས་པའི་སྒོ་ནས་ཆོས་ཉིད་ཐོས་བསམ་
གྱིས་གཏན་ལ་འབེབས་པ་འགྲོ་དགོས་ཤིང་དེ་ནི་ཚོགས་ལམ་ཡིན་པའི་ཕྱིར་རོ། །འོ་ན་འཁོར་
བའི་མཐའ་ཡོད་དམ་མེད་ཅེ་ན། ཤེས་བྱ་ཆོས་ཅན། འཁོར་བ་ཟད་པའི་མཐའ་ཡོད་པར་ཐལ།
མྱང་འདས་ཡིན་ན་འཁོར་བ་ཟད་པའི་མཐའ་ཡིན་དགོས་པའི་ཕྱིར། གཞན་དུ་ན་མྱང་འདས་
ཐོབ་ཀྱང་འཁོར་བ་མ་ཟད་པར་འདོད་དགོས་པས་འཁོར་བའི་ཟད་མཐའ་མེད་དོ། ཞེས་འདོད་
པ་ནི་ཐར་པ་ལ་སྐུར་བ་འདེབས་པའོ། །གལ་ཏེ་མྱང་འདས་ཐོབ་པ་ན་མྱང་འདས་ཐོབ་པའི་གང་
ཟག་རང་གི་འཁོར་བ་ཟད་པ་ཡིན་གྱི། འཁོར་བ་ཙམ་ཟད་པ་མིན་པས། དེ་ཙམ་གྱིས་འཁོར་
བ་ཟད་པ་ཡོད་པར་མི་འགྱུར་རོ་ཞེ་ན། འོ་ན་སངས་རྒྱས་པ་ན་རང་རྒྱུད་ཀྱི་སྒྲིབ་གཉིས་སྤངས་
པ་ཡིན་གྱི། སྒྲིབ་གཉིས་ཙམ་སྤངས་པ་མིན་པས། སངས་རྒྱས་ཡོད་ཀྱང་སྒྲིབ་གཉིས་སྤངས་
པ་ཡོད་མི་དགོས་སོ། ཞེས་སྨྲས་ན་ལན་ཅི་ཡོད་སོམས་ཤིག །དེས་ན་འཁོར་བའི་ཟད་མཐའ་
མེད་ན་ཉོན་མོངས་ཟད་པ་མེད་དགོས་པས། སྒྲིབ་གཉིས་མ་ལུས་པར་ཟད་པ་ཡོད་དོ་ཞེས་འདོད་
པ་དང་། ཆེས་ཤིན་ཏུ་དངོས་སུ་འགལ་བ་ཡིན་ནོ། །དེས་ན་འཁོར་བ་ཟད་པ་ཡོད་དེ། ཉོན་
མོངས་ཟད་པ་ཡོད་པས་སོ། །འོ་ན་སེམས་ཅན་ཐམས་ཅད་འཚང་རྒྱའམ་མི་རྒྱ་ཞེ་ན། རྒྱ་
སྟེ༑ སེམས་ཅན་ཐམས་ཅད་ཀྱི་སེམས་རྒྱུད་ལ་སྒྲིབ་གཉིས་གློ་བུར་བ་ཡིན་པས་གཉེན་པོ་དང་
ཕྲད་ན་འབྲལ་རུང་ཡིན་ཅིང་། སངས་རྒྱས་ཀྱི་འཕྲིན་ལས་སེམས་ཅན་ཐམས་ཅད་ལ་འཇུག་
པའི་ཕྱིར་རོ། །དེ་ཡང་སངས་རྒྱས་རེ་རེའི་འཕྲིན་ལས་ཀྱང་སེམས་ཅན་ཐམས་ཅད་ལ་འཇུག་
དགོས་ཏེ། སེམས་ཅན་ཐམས་ཅད་ཐུགས་རྗེའི་ཡུལ་དུ་དོང་བས་ཁྱབ་པའི་ཕྱིར་དང༌། གང་
ལ་སངས་རྒྱས་ཀྱི་ཐུགས་རྗེ་ཞུགས་པ་ལ་འཕྲིན་ལས་འཇུག་པས་ཁྱབ་པའི་ཕྱིར་རོ། །གཞན་
དུ་ན་སེམས་ཅན་ཐམས་ཅད་ཀྱི་དོན་དུ་སངས་རྒྱས་ཐོབ་པར་བྱའོ་ཞེས་ཐུགས་བསྐྱེད་པ་དང༌།
དེ་ཁོ་ནའི་ཕྱིར་དུ་ཚོགས་གཉིས་བསགས་པ་ཐམས་ཅད་དོན་མེད་དུ་ཐལ་བར་འགྱུར་ཏེ། སངས་
རྒྱས་ཀྱང་སེམས་ཅན་ཐམས་ཅད་ཀྱི་དོན་བྱེད་མི་ནུས་པའི་ཕྱིར་རོ། །དེ་ལྟར་ན་སངས་རྒྱས་
རེ་རེའང་སེམས་ཅན་ཐམས་ཅད་མྱ་ངན་ལས་མ་འདས་ཀྱི་བར་དུ་མྱ་ངན་ལས་མི་འདའ་བར་
130

གསུངས་པ་ལེགས་པར་གནས་པར་འགྱུར་རོ། །སེམས་ཅན་ཐམས་ཅད་འཚང་རྒྱ་ན། སེམས་
ཅན་ཐམས་ཅད་སངས་རྒྱས་པའི་དུས་སྲིད་དགོས་ལ། དེ་ལྟ་ན་སངས་རྒྱས་ཀྱི་འཕྲིན་ལས་རྒྱུན་
ཆད་པའི་གནས་སྐབས་སྲིད་པར་འགྱུར་རོ་ཞེ་ན། སེམས་ཅན་ཐམས་ཅད་འཚང་རྒྱ་བ་ལ། སངས་
རྒྱས་པའི་གནས་སྐབས་སྲིད་མི་དགོས་ཏེ། སེམས་ཅན་ལ་ཚད་མེད་པའི་ཕྱིར་རོ། །གཞན་
ཡང་ཉེས་པ་འདི་ནི། ཁྱོད་རང་ལ་ཡང་མཚུངས་ཏེ། སེམས་ཅན་ཐམས་ཅད་འཚང་རྒྱ་མི་
རྒྱ་གཉིས་སུ་གྲངས་ངེས་ལ། འཚང་རྒྱ་རྒྱུ་རྣམས་རྒྱས་ཚར་པ་ན་སངས་རྒྱས་ཀྱི་འཕྲིན་ལས་
རྒྱུན་ཆད་པར་ཐལ་བས་སོ། །ཁྱོད་ཀྱིས་བརྗོད་པ་འདི་ནི་ཁྱབ་པ་འགལ་བའང་ཡིན་ཏེ། སེམས་
ཅན་ཐམས་ཅད་སངས་རྒྱས་ལ་བཀོད་ན། སངས་རྒྱས་ཀྱི་འཕྲིན་ལས་རྒྱུན་མ་ཆད་དགོས་པའི་
ཕྱིར་ཏེ། གདུལ་བྱ་སངས་རྒྱས་ལ་བཀོད་པ་སངས་རྒྱས་ཀྱི་འཕྲིན་ལས་ཡིན་པས་སོ། གཞན་
དུ་ན། ‘དུ་བ་སྐྱིས་པ་ན། མེའི་འབྲས་བུ་རྒྱུན་ཆད་དགོས་པར་འདོད་པ་དང་། ཁྱད་པར་ཅི་
འདུག་སོམས་ཤིག །ཐོག་མ་དང་ཐ་མ་མེད་པ་སྟོང་པ་ཉིད་ཀྱི་སྟོང་གཞི་ཆོས་ཅན། འཁོར་
བ་མིན་པར་ཐལ། འཁོར་བའི་མཐའ་ཡོད་པའི་ཕྱིར་ཞེ་ན། དེར་འཁོར་བ་ཐོག་མ་དང་མཐའ་
མ་མེད་པར་གསུངས་པ་ནི། འགྲོ་འོང་བྲལ་ཕྱིར་རྨི་ལམ་ལྟ་བུའི་ཞེས་དང་། དེའི་ཐད་ཀྱི་མདོ་
ལས་ཀྱང༌། སྐྱེ་བ་སྔ་མ་ནས་འདིར་འོངས་པ་དང་། འདི་ནས་ཕྱི་མར་འགྲོ་བ་མེད་པའི་དོན་
དུ་གསུངས་ལ། དེ་ཡང་དོན་དམ་པའི་དབང་དུ་བྱས་ཀྱི་གཞན་དུ་ན་སྐྱེ་བ་སྔ་ཕྱི་མེད་པར་འགྱུར་
རོ༑ ༑དེ་བས་ན་ཁོ་བོས་ཇི་སྐད་བཤད་པ་བཞིན་ཤེས་པར་བྱ་ཞིང་འདི་དག་ལ་བརྗོད་པར་མང་
ཡང་རེ་ཤིག་བཞག་གོ །གཉིས་པ་ནི། བྱང་ཆུབ་ཏུ་སེམས་བསྐྱེད་པའི་བྱང་སེམས་ནི་ཆོས་
ཅན། ཉོན་མོངས་པ་རྣམ་པ་ཐམས་ཅད་དུ་ཆེད་དུ་གཉེར་ནས་སྤོང་བ་མིན་པ་ཅེས་བྱ་བ་ནི་རང་
བཞིན་ཡིན་ཏེ། འཁོར་བ་ཇི་སྲིད་པར་སེམས་ཅན་གྱི་དོན་བྱེད་པར་བཞུགས་པའི་སློབ་པ་ཡིན་
པ་ཉིད་ཀྱིས་གཞན་དོན་དུ་ཤེས་སྒྲིབ་སྤོང་བ་དོན་དུ་གཉེར་གྱི། རང་དོན་དུ་ཉོན་མོངས་སྤངས་
པ་ཙམ་དོན་དུ་མི་གཉེར་པའི་ཕྱིར་རོ། །འཁོར་བ་ཇི་སྲིད་པར་སེམས་ཅན་གྱི་དོན་བྱེད་པ་ནི་
སངས་རྒྱས་ཀྱང་ཡིན་པས། དེ་ལ་ཞུགས་པར་བཤད་པ་ཙམ་གྱིས་འཁོར་བར་སྐྱེ་བ་ལེན་ག་ལ་
131

དགོས། དེའི་ཕྱིར་ཊཱིཀ་བྱེད་དག་གིས་མ་འཁྲུལ་བ་བྱས་ལ་འདིར་ཉོན་མོངས་མི་སྤོང་བར་བཤད་
པའང་སྐྱེ་བ་ལེན་པའི་རྒྱུར་དགོས་ནས་མིན་ཏེ། དག་ས་ལ་གནས་པས་གཞན་དོན་དུ་སྐྱེ་བ་ལེན་
པ་མི་སྲིད་པས་ཁྱབ་པར་ཐལ་བའི་ཕྱིར་དང༌། སྐྱེ་བ་ལེན་ན་ལས་ཉོན་གྱི་དབང་གིས་ལེན་པས་
ཁྱབ་པར་ཐལ་བའི་ཕྱིར་རོ། །བྱང་སེམས་ཀྱིས་ཉོན་མོངས་གཏན་མི་སྤོང་བར་བཤད་པ་མིན་
ཏེ༑ དེ་ལྟ་ན་སངས་རྒྱས་ལའང་ཉོན་མོངས་ཡོད་པར་ཐལ་ལོ། །ཉོན་མོངས་ཀྱི་བག་ལ་ཉལ་
ས་བཅུ་པའི་བར་དུ་མི་སྤོང་བར་བཤད་པ་ཙམ་ཡང་མིན་ཏེ། བག་ལ་ཉལ་ཡིན་ན་ཉོན་མོངས་
མིན་དགོས་པའི་ཕྱིར་ཏེ། དམིགས་རྣམ་མི་འཛིན་པས་ཤེས་པ་མིན་དགོས་པའི་ཕྱིར་རོ།།ཁ་
ཅིག་སྙིང་རྗེ་དང༌། སྨོན་ལམ་དང༌། སེམས་བསྐྱེད་སོགས་དགེ་བའི་རྩ་བ་དང་མཚུངས་ལྡན་
གྱི་ཆོས་སུ་བློ་གྲོས་རྒྱ་མཚོའི་མདོ་ལས་གསུངས་པ་དེ་དག་འདིར་མི་སྤོང་བ་རྒྱུའི་ཉོན་མོངས་སུ་
འདོད་ཅིང༌། དེ་ཡང་ཉོན་མོངས་དང་སྐྱེ་བ་ལེན་པའི་རྒྱུར་འདྲ་བས་ཉོན་མོངས་སུ་བཏགས་སོ།
ཞེས་ཟེར་བའང་མི་འཐད་དེ། ལམ་ཤེས་ཀྱིས་སེམས་བསྐྱེད་སོགས་སྤོང་མི་སྤོང་གི་དོགས་པ་
བླུན་པོ་གནག་རྫིའི་ངོར་ཡང་དཔྱད་མི་དགོས་པའི་ཕྱིར་རོ། །དེས་ན་འདིར་ནི་ཉོན་མོངས་ཙམ་
བྱང་སེམས་ཀྱིས་ཆེད་དུ་གཉེར་ནས་མི་སྤོང་བར་བསྟན་པ་ཙམ་ཡིན་ནོ། །གསུམ་པ་ནི། དེའི་
འོག་ཏུ་དེ་ལྟ་བུའི་རང་བཞིན་ཅན་གྱི་ལས་ནི་རང་དོན་དུ་ཡང་དག་པའི་མཐའ་མངོན་དུ་མི་བྱེད་
པ་དང་། གཞན་དོན་དུ་ཤེས་རབ་དང་ཐབས་མཁས་པས་སེམས་ཅན་ཡོངས་སུ་མ་བསྡུས་པ་
ཡོངས་སུ་སྡུད་པ་ལ་སོགས་པ་ཡིན་པས་དེ་ཉིད་ལམ་ཤེས་ཀྱི་བྱེད་པ་ཡིན་ནོ། །ངག་དོན་ནི། དེ་
འདྲ་ཕྱི་མ་ཕྱི་མ་ཆོས་ཅན། ལམ་ཤེས་སྔ་མ་སྔ་མའི་བྱེད་ལས་ཡིན་ཏེ། དེའི་འབྲས་བུ་ཡིན་
པའི་ཕྱིར།
གཉིས་པ་ཡན་ལག་ཅན་གྱི་ལམ་ཤེས་ལ། ཉན་ཐོས་དང༌། རང་རྒྱལ་དང་། བྱང་
སེམས་ཀྱི་ལམ་ཤེས་པའི་ལམ་ཤེས་གསུམ། དང་པོ་ལ། ལམ་ཤེས་དངོས་དང༌། རྒྱུ་ངེས་
འབྱེད་ཆ་མཐུན་གཉིས། དང་པོ་ལ། སྤྱིའི་དོན་ནི། ཉན་ཐོས་ཀྱི་ལམ་ཤེས་པར་བྱེད་ཚུལ་ལ།
གཞན་དག་གིས་འདོད་པ་ནི། སྔར་བཀག་ཟིན་ལ་རང་ལུགས་ལ་གང་ཟག་གི་བདག་མེད་མངོན་
132

སུམ་དུ་རྟོགས་པའི་ཡེ་ཤེས་ཉན་ཐོས་ཀྱི་ལམ་ཡིན་ཅིང་། ཡེ་ཤེས་དེ་ལ་མྱོང་སྟོབས་ཀྱིས་སྒྲོ་འདོགས་
ཆོད་པའི་ཡེ་ཤེས་ཉན་ཐོས་ཀྱི་ལམ་ཤེས་པའི་དོན་དུ་བཤད་པ་ལ། དེའི་དོན་ཡང་ཇི་ལྟ་བུ་ཞེ་
ན༑ སྤྱིར་ཉན་ཐོས་དང་རང་སངས་རྒྱས་ཀྱི་ལམ་ནི། བྱང་སེམས་ཀྱིས་ཡོངས་སུ་ཤེས་པར་
བྱ་བ་ཙམ་གྱི་ལམ་དེ་དང་དེའི་འབྲས་བུ་མངོན་དུ་བྱ་བ་ཙམ་མིན་པས། གང་ཟག་དང་གཟུང་
བ་ཆོས་ཀྱི་བདག་མེད་རྟོགས་པ་ཡང་བྱང་སེམས་ཀྱིས་ཤེས་པར་བྱ་བའི་མངོན་རྟོགས་ཙམ་ཡིན་
གྱི་མངོན་དུ་བྱ་བའི་མངོན་རྟོགས་མིན་པའི་ཕྱིར། མཐོང་ལམ་དུ་བདག་མེད་གཉིས་མངོན་སུམ་
དུ་རྟོགས་པར་བྱེད་པ་ཙམ་ཡིན་གྱི། སྒོམ་ལམ་དུ་རྟོགས་ཟིན་སྒོམ་པར་བྱེད་དགོས་པ་ནི་མིན་
ནོ༑ ༑ཉོན་སྒྲིབ་ནི། འཛིན་པ་བདེན་མེད་རྟོགས་པའི་ཡེ་ཤེས་ཀྱིས་ཤེས་སྒྲིབ་སྤངས་པའི་ཞར་
ལ་སྤོང་པས་དེའི་གཉེན་པོར་སྒོམ་མི་དགོས་ལ། ཉན་རང་གི་རིགས་ཅན་རྗེས་སུ་འཛིན་པ་ནི་
མཐོང་ལམ་དུ་ཤེས་པ་ཙམ་གྱིས་ཆོག་པའི་ཕྱིར། དེ་བས་ན་ཉན་རང་གི་ལམ་ཤེས་པའི་ལམ་
ཤེས་གཉིས་ཀྱང་མཐོང་ལམ་གྱིས་བསྡུས་པ་ཡིན་པས། །དེ་གཉིས་མཐོང་ལམ་ཁོ་ནའི་དབང་
དུ་བྱས་ཏེ། ངེས་འབྱེད་ཆ་མཐུན་དང་འབྲེལ་བར་བསྟན་ཅིང༌། བྱང་སེམས་ཀྱི་ལམ་ཤེས་
པའི་ལམ་ཤེས་ནི་མཐོང་སྒོམ་སོ་སོར་ཕྱེ་ནས་བསྟན་པ་ཡིན་ལ། དེ་ཡང་སྦྱོར་ལམ་དུ་གཞི་གང་
ཟག་གི་བདག་མེད་པ་དང༌། གང་ཟག་གི་བདག་མེད་རྟོགས་པའི་ཡེ་ཤེས་ཀྱིས་གཟུང་བ་ལྟར་
ཡང་དོན་དམ་པར་མ་གྲུབ་པའི་ཚུལ་ཐོས་བསམ་གྱིས་གཏན་ལ་ཕབ་པ་ལྟར་བསྒོམས་པས་མཐོང་
ལམ་དུ་གང་ཟག་གི་བདག་མེད་མངོན་སུམ་དུ་རྟོགས་པ་ན། དེའི་འོག་ཏུ་རྟོགས་པ་དེའི་ཆོས་
ཉིད་ལ་མཉམ་གཞག་ཏུ་མངོན་སུམ་དུ་དམིགས་པས་རྗེས་ཐོབ་ཏུ་མཉམ་གཞག་དེའི་སྟོབས་ཀྱིས་
གང་ཟག་གི་བདག་མེད་རྟོགས་པའི་ཤེས་རབ་དེ་སྒྱུ་མ་ལྟ་བུར་དྲན་པའི་སྒོ་ནས། དེའི་མཚན་
ཉིད་ཇི་ལྟ་བ་བཞིན་དུ་རྟོགས་པའི་ངེས་ཤེས་འདྲེན་པར་ནུས་པ་ཡིན་ལ། དེའི་ཕྱིར་མཉམ་གཞག་
ཡེ་ཤེས་དེ་ལ་ཉན་ཐོས་ཀྱི་ལམ་ལ་མྱོང་སྟོབས་ཀྱིས་སྒྲོ་འདོགས་གཅོད་པ་ཅེས་བྱ་ཞིང༌། ཚུལ་
འདི་རང་རྒྱལ་གྱི་ལམ་ཤེས་པར་བྱེད་ཚུལ་ཡང་རིགས་པསྒྲེའོ། །གཉིས་པ་ཚིག་དོན་ལ་གསུམ་
ལས་མཚམས་སྦྱར་ནི། དེ་ལྟར་རྟེན་ལ་སོགས་པ་བརྗོད་ནས་ལམ་ཤེས་པ་ཉིད་ཀྱི་སྐབས་སུ་
133

ལམ་གསུམ་པོ་ཐམས་ཅད་སྤངས་རྟོགས་ཀྱི་སྒོ་ནས་རྫོགས་པར་བྱ་དགོས་པས་ཉན་ཐོས་ཀྱི་ལམ་
ཤེས་འཆད་དོ། །རྩ་བ་ནི། ཤེས་པར་བྱ། གང་དུ་ན། ལམ་ཤེས་ཉིད་ཀྱི་ཚུལ་ལ་ནིའོ། །གང་
ན་འཕགས་པའི་བདེན་པ་བཞི་དག་གི་རྣམ་པ་རྟོགས་པའི་ཉན་ཐོས་ལམ་འདི་ལའོ། །གང་གི་
སྒོ་ནས་ན་མི་དམིགས་པར་རྟོགས་པའི་ཤེས་རབ་ཀྱིས་ཟིན་པའི་སྒོ་ནས་ནིའོ། །འགྲེལ་བ་ནི་སྐབས་
འདིར། མདོ་ལས། བདེན་བཞིའི་རྣམ་པ་ཉི་ཤུ་རྩ་དྲུག་གསུངས་པ་དེ་ལ་སྡུག་བསྔལ་བདེན་
པའི་གོ་རིམ་བཞིན་དུ་མི་རྟག་པ་དང༌། སྡུག་བསྔལ་བ་གཉིས་ནི་རང་མིང་གིས་བསྟན་ཅིང་
སྟོང་བའི་མཚན་ཉིད་བདག་མེད་པ་ཅེས་པའི་མིང་གཞན་གྱི་བཤད་ལ། བདག་མེད་དོ་དག་གི་
མཚན་ཉིད་ཞི་བའི་རྣམ་པ་ཅེས་པའི་མིང་གཞན་གྱིས་བཤད་པས་དེ་ལྟར་རྣམ་པ་བཞི་དག་དང་།
གཞུང་འདི་འགྱུར་མ་དག་པས། གསེར་གླིང་བའི་འགྲེལ་བཤད་དུ། སྟོང་པའི་མཚན་ཉིད་བདག་
མེད་པ་དང་། དེ་དག་གི་་མཚན་ཉིད་ཞི་བའི་རྣམ་པ་བཞི་དག་དང་། ཞེས་འབྱུང་བ་ལྟར་རོ། །ཀུན་
འབྱུང་བའི་བདེན་པའི་རྒྱུ་དང་། ཀུན་འབྱུང་བ་དང་རབ་ཏུ་སྐྱེ་བ་དང་། རྐྱེན་གྱི་ངོ་བོར་རྣམས་
ནི་རིམ་བཞིན། ནད་དང༌། འབྲས་དང༌། ཟུག་རྔུ་དང༌། སྡིག་པའི་རྣམ་པ་ཅེས་པའི་མིང་
གཞན་རྣམས་ཀྱིས་བསྟན་ཏོ། །དེ་དག་ནི་སྡུག་ཀུན་སོ་སོ་བའི་རྣམ་པ་ཡིན་ཅིང་། དེར་མ་ཟད་
སྡུག་བསྔལ་དང༌། ཀུན་འབྱུང་གི་བདེན་པ་དེ་དག་ཉིད་སོ་སོ་ལ་ཡིད་འབྱུང་བ་དང༌། འདོད་
ཆགས་དང་བྲལ་བར་བྱ་བ་དང༌། འགོག་པར་བྱ་བའི་རྣམ་པ་གསུམ་གསུམ་ཡོད་ལ་དེ་དག་
ནི་མདོ་ལས་རིམ་བཞིན་ཕ་རོལ་ལ་སོགས་པའི་རྣམ་པ་གཉིས་དང་གཉིས་དང་གསུམ་རྣམས་ཀྱིས་
མཚོན་ཏེ་བསྟན་པ་ཡིན་ནོ། །ཇི་ལྟར་ན་སྡུག་ཀུན་ཆོས་ཅན། མཐོང་ལམ་དུ་ཡིད་འབྱུང་བར་
བྱ་བའི་མཚན་ཉིད་ཅན་ཡིན་ཏེ། ཕྱིར་རྒོལ་བས་ཕ་རོལ་དང༌། གནོད་བྱེད་ཡོད་པས་འཇིག་
པའི་ཆོས་ཅན་གྱི་རྣམ་པའི་ངོ་བོ་ཉིད་དག་ཏུ་བསྒོམ་པར་བྱ་བ་ཡིན་པའི་ཕྱིར། དེ་ཆོས་ཅན། བསྒོམ་
ལམ་ཐ་མར་འདོད་ཆགས་དང་བྲལ་བར་བྱ་བ་དག་གི་ངོ་བོ་ཡིན་ཏེ། གཡོ་བ་དང་རབ་ཏུ་འཇིག་
པའི་རྣམ་པ་དག་ཏུ་བསྒོམ་པར་བྱ་བ་ཡིན་པའི་ཕྱིར། དེ་ཆོས་ཅན། ལྷག་མེད་དུ་འགོག་པར་
བྱ་བའི་རང་གི་ངོ་བོ་ཡིན་ཏེ། འདི་ཕྱིའི་གནོད་པའི་གནས་སུ་གྱུར་པས་འཇིགས་པ་དང་། སེམས་
134

ཅན་གྱི་གནོད་པས་གླགས་ཐོང་བས་ནད་འགོ་བ་དང་། སེམས་ཅན་མིན་པའི་གནོད་པས་གླགས་
ཐོད་པས་འཚེ་བའི་རྣམ་པ་རྣམས་སུ་ཡིད་ལ་བྱ་བ་ཡིན་པའི་ཕྱིར། འོ་ན་ཕ་རོལ་སོགས་ཀྱིས་
ཡིད་འབྱུང་བ་སོགས་བསྟན་པ་ཡིན་ཀྱང་ཡིད་འབྱུང་བ་སོགས་གསུམ་སྡུག་ཀུན་གྱི་རྣམ་པ་ཡིན་
པར་གང་ལས་བསྟན་ཞེ་ན། སྡུག་ཀུན་ལ་ཡིད་འབྱུང་བ་དང༌། འདོད་ཆགས་དང་བྲལ་བར་
བྱ་བའི་དང༌། འགོག་པའི་ཕྱིར་ཞུགས་པ་ཡིན་ནོ་ཞེས་རྣམ་གྲངས་བསྡུ་བ་ལས་འབྱུང་བའི་ཕྱིར་
རོ༑ ༑འདི་ནི་ལུང་དོན་བླངས་བའོ། །འགོག་པའི་བདེན་པའི་འགོག་པའི་རང་གི་ངོ་བོ་བདག་
མེད་པའི་མིང་གིས་དང༌། ཞི་བ་རང་མིང་གིས་དང་གྱ་ནོམ་པའི་རྣམ་པའི་བདག་ཉིད་དབེན་
པ་ཞེས་པའི་མིང་གིས་དང༌། ངེས་པར་འབྱུང་བའི་མཚན་ཉིད་སྟོང་བ་ཉིད་དང་། མཚན་མ་
མེད་པ་དང༌། སྨོན་པ་མེད་པ་དང༌། མངོན་པར་འདུ་བྱེད་པ་མེད་པའི་རྣམ་པ་དག་གི་མིང་
གིས་དང༌། ལམ་གྱི་བདེན་པའི་ལམ་དང༌། རིགས་པ་དང༌། སྒྲུབ་པ་དང་། ངེས་པར་འབྱིན་
པའི་རྣམ་པ་རྣམས་རང་གི་མིང་གིས་བསྟན་ཏེ། དེ་ལྟར་མདོ་ལས་བསྟན་པའི་བདེན་བཞིའི་རྣམ་
པ་རྣམས་རྟོགས་པ་ཉན་ཐོས་རྣམས་ཀྱི་ལམ་ཡིན་པར་ངོ་བོ་ཉིད་མི་དམིགས་པའི་ཤེས་རབ་ཀྱིས་
ཟིན་པའི་སྒོ་ནས་ལམ་ཤེས་པ་ཉིད་ཀྱི་སྐབས་སུ་བྱང་ཆུབ་སེམས་དཔས་དེ་ལྟར་ཡོངས་སུ་ཤེས་
པར་བྱའོ། །རྩ་འགྲེལ་གཉིས་ཀ་ལ། ངག་དོན་ནི། གང་ཟག་གི་བདག་མེད་རྟོགས་པའི་ལམ་
ལ་མྱོང་སྟོབས་ཀྱིས་སྒྲོ་འདོགས་ཆོད་པའི་ཐེག་ཆེན་མཐོང་ལམ་ཆོས་ཅན། ཉན་ཐོས་ཀྱི་ལམ་
ཤེས་པའི་ལམ་ཤེས་ཡིན་ཏེ། བདེན་བཞིའི་རྣམ་པ་བཅུ་དྲུག་མངོན་སུམ་དུ་རྟོགས་པའི་ཡེ་ཤེས་
ལ་ཐབས་ཤེས་ཁྱད་པར་ཅན་གྱིས་ཟིན་པའི་སྒོ་ནས་མྱོང་སྟོབས་ཀྱིས་སྒྲོ་འདོགས་ཆོད་པའི་བྱང་
སེམས་འཕགས་པའི་ཡེ་ཤེས་ཡིན་པའི་ཕྱིར། གཉིས་པ་ལ་གསུམ་ལས། མཚམས་སྦྱར་ནི།
བདེན་པ་ཞེས་སོགས་སོ། །རྩ་བ་ནི་འཕགས་པ་ཞེས་སོགས་སོ། །འགྲེལ་པ་ནི། གཟུགས་ལ་
སོགས་པ་ཕུང་པོ་དོན་དམ་པར། རང་རང་གི་ངོ་བོ་ཉིད་ཀྱིས་སྟོང་པའི་ཕྱིར་སྟོང་པ་ཉིད་རྣམས་
ཕན་ཚུན་ཐ་དད་པ་མེད་པ་དང་། གཟུགས་ལ་སོགས་པ་སྔ་མ་བཞིན་དུ་བདེན་པར་མི་དམིགས་
པ་དང་། དེ་བཞིན་དུ་གཟུགས་ལ་སོགས་པ་ལ་རྟག་པའང་བདེན་པ་མིན། མི་རྟག་པའང་བདེན་
135

པ་མིན་ཞེས་བདེན་པར་མི་དམིགས་པའི་ཚུལ་གྱིས་གནས་པ་བཀག་པ་དང༌། གང་གི་ཕྱིར་དེ་
བཞིན་གཤེགས་པས་བྱང་ཆུབ་མངོན་པར་རྫོགས་པར་སངས་རྒྱས་ནས་བདེན་པའི་ཆོས་རྣམས་
མ་གཟིགས་པ་ཞེས་བྱ་བ་ཚད་མའི་སྐྱེས་བུ་མི་དམིགས་པའི་གཏན་ཚིགས་ཀྱིས་འཐད་པས་ས་
རབ་ཏུ་དགའ་བ་ལ་སོགས་པ་ལ་བདེན་པར་མི་གནས་པ་རྒྱས་པར་མདོ་ལས་ཇི་སྐད་དུ་བསྟན་
པ་ཅེས་བྱ་བའི་རྣམ་པ་རྣམས་གོ་རིམ་བཞིན་དུ་བདེན་པ་བཞིའི་དམིགས་པ་ལ་དམིགས་ནས་ངེས་
པར་འབྱེད་པའི་ཆ་དང་མཐུན་པ་བཞི་སྐྱེ་བ་ཡིན་ནོ། །རྩ་འགྲེལ་གཉིས་ཀ་ལ། ངག་དོན་ནི།
ཤེས་བྱ་ཆོས་ཅན། ཐེག་ཆེན་མཐོང་ལམ་དུ་ཉན་ཐོས་ཀྱི་ལམ་བདེན་པར་མི་དམིགས་པའི་སྒོ་
ནས་ཤེས་པའི་རྒྱུ་ཡོད་དེ། ཐེག་ཆེན་སྦྱོར་ལམ་དུ་བདེན་བཞིའི་རྣམ་པ་བཅུ་དྲུག་བདེན་མེད་རྟོགས་
པས་ཟིན་པར་བྱས་ཏེ་སྒོམ་པའི་ཕྱིར།
གཉིས་པ་རང་རྒྱལ་གྱི་ལམ་ཤེས་ལ། རྟེན་གང་གི་ཁྱད་པར་དེ་ལ་བརྟེན་པའི་ལམ་ཤེས་
པར་བྱེད་ཚུལ། ལམ་ཤེས་དེའི་རྒྱུ་ངེས་ཆ་བཤད་པ་དང་གསུམ། དང་པོ་ལ་ཁྱད་ཆོས་དངོས་
དང༌། དེ་ལ་དོགས་པ་བཅད་པའོ། །དང་པོ་ལ་གསུམ་ལས། མཚམས་སྦྱར་ནི། ཉན་ཐོས་
ཀྱི་ལམ་གྱི་མཇུག་ཐོགས་སུ་རང་སངས་རྒྱས་ཀྱི་ལམ་བརྗོད་པར་རིགས་མོད་ཀྱི་ཉན་ཐོས་རྣམས་
ལས་རང་རྒྱལ་དེ་དག་ཇི་ལྟར་ཁྱད་པར་དུ་འཕགས་ན་གང་གིས་ན་དེ་དག་གི་ལམ་ཉན་ཐོས་ཀྱི་
ལམ་ལས་གཞན་ཡིན་ནོ་སྙམ་པའི་དོགས་པ་བསུ་བར་རེ་ཤིག་ཉན་ཐོས་ལས་རང་རྒྱལ་ཁྱད་ཞུགས་
པ་ཉིད་དུ་སྒྲུབ་པ་འཆད་དོ། །རྩ་བ་ནི། རང་བྱུང་ཞེས་སོགས་སོ། །འགྲེལ་བ་ལ། ལམ་
བགྲོད་པའི་ཁྱད་པར་དང༌། ཆོས་སྟོན་པའི་ཁྱད་པར་གཉིས། དང་པོ་ནི། ལུགས་ལས་ཉན་
ཐོས་རྣམས་ནི་གཞན་གྱིས་བསྟན་པ་ལ་བལྟོས་ནས་སྲིད་པ་ཐ་མའི་ཚེ་རང་གི་བྱང་ཆུབ་རྟོགས་
པར་འགྱུར་ལ། གཞན་དག་ཀྱང་བརྗོད་པ་དང་བཅས་པས་ཆོས་བསྟན་པས་་དགེ་བ་ལ་འཇུག་
པར་བྱེད་དོ་ཞེས་འབྱུང་ངོ་། །རང་སངས་རྒྱས་རྣམས་ནི་སྔོན་ཐོས་པ་ལ་སོགས་པ་མངོན་པར་
འདུས་བྱས་པས་སྲིད་པ་ཐ་མའི་ཚེ་སློབ་དཔོན་གཞན་གྱིས་བསྟན་པ་ལ་མ་བལྟོས་པར་བདག་ཉིད་
ཀྱིས་རང་གི་བྱང་ཆུབ་མངོན་པར་རྟོགས་པར་འགྱུར་ཏེ་དེའི་ཕྱིར་རང་རྒྱལ་དེ་དག་ལ་སྲིད་པ་
136

ཐ་མའི་ཚེ་སངས་རྒྱས་ལ་སོགས་པས་བསྟན་མི་དགོས་སོ་ཞེས་བྱ་བ་ནི་ཉན་ཐོས་ལམ་ལས་ལམ་
བགྲོད་ཚུལ་ཁྱད་ཞུགས་པ་ཉིད་གཅིག་ཡིན་ནོ། །འདི་རྐང་པ་དང་པོ་གཉིས་ཀྱི་འགྲེལ་བའོ། །དེ་
བཞིན་དུ་སྒྲར་བརྗོད་པའི་ཆོས་བསྟན་པའི་སྒོ་ནས་ཉན་པ་པོ་རྣམས་ཀྱིས་འཆད་པ་པོའི་ཤེས་པའི་
རྩ་ལ་རྟོགས་པར་བྱེད་པ་ཡིན་ན། རང་རྒྱལ་དེ་དག་ནི་རང་གིས་ཐོབ་པའི་ཡེ་ཤེས་དང་སྨོན་
ལམ་ལ་སོགས་པའི་མཐུས་སྒྲ་མེད་པའི་ཆོས་བསྟན་པས། གཞན་དག་དགེ་བ་བཅུ་ལ་སོགས་
པ་ལ་འཇུག་པར་བྱེད་དེ། དེའི་ཕྱིར་དེ་དག་གི་ཡེ་ཤེས་ཀྱི་རྩལ་ཉན་པ་པོས་མི་རྟོགས་པ་ཉིད་
ནི་ཁྱད་ཞུགས་པ་གཉིས་པ་ཡིན་ནོ། ཞེས་པ་རྐང་པ་ཐ་མ་གཉིས་ཀྱི་འགྲེལ་བའོ། །ངག་དོན་
ནི༑ རང་རྒྱལ་ཆོས་ཅན། ལམ་བགྲོད་ཚུལ་ཉན་ཐོས་ལས་ཁྱད་པར་འཕགས་ཏེ། སྲིད་པ་ཐ་
མའི་ཚེ་སློབ་དཔོན་གཞན་ལ་མ་བལྟོས་པར་རང་བྱུང་གི་ཡེ་ཤེས་མངོན་དུ་བྱེད་པའི་ཕྱིར། ཆོས་
ཅན། ཆོས་སྟོན་ཚུལ་ཉན་ཐོས་ལས་ཁྱད་པར་འཕགས་ཏེ། སྒྲ་མེད་དུ་ཆོས་སྟོན་པའི་ཕྱིར།
གཉིས་པ་ལ་གསུམ་ལས། མཚམས་སྦྱར་ནི། ཆོས་སྟོན་པ་ནི་ངག་གི་ལས་ཡིན་པས་ཡང་ཇི་
ལྟར་སྒྲ་མེད་པར་ཆོས་སྟོན་སྙམ་པའི་དོགས་པ་བསུ་པར། རྩ་བ་ནི་གང་གང་སོགས་སོ། །འགྲེལ་
བ་ནི་ཤེས་བྱ་ཆོས་ཅན། སྒྲ་མེད་པར་ཆོས་སྟོན་པ་ཅེས་བྱ་བ་མི་འགལ་ཏེ། སྒྲ་མེད་ཀྱང་དོན་
དེ་རང་རྒྱལ་གྱི་ཡིད་ལ་བསམས་པ་ཙམ་གྱིས་རང་གི་གདུལ་བྱ་གང་གི་དོན་གང་ལ་རྣམ་པ་ཇི་
ལྟར་ཉན་པར་འདོད་པ་དེའི་རྣམ་པར་ཤེས་པ་ལས་དོན་དེ་རྣམ་པ་ཁོ་ན་ལྟར་སྣང་བར་འགྱུར་
བས་སོ། །ཁྱབ་སྟེ་ཆོས་སྟོན་པས་ཞེས་སོགས་སོ། །དེ་ལྟར་སྟོན་ནུས་པ་ཅི་ཞེ་ན། རྣམ་པར་
མ་བརྟགས་རྣམ་པར་མ་དཔྱད་པར་ཚིག་ཏུ་མི་སྨྲ་བས་བརྗོད་པ་ནི་རྣམ་པར་གཡེང་བ་ཡིན་ལ།
དེ་ཡང་རྒྱུད་འཁྲུག་པར་བྱེད་པ་ཡིན་པས་བྱང་ཆུབ་སེམས་དཔས་འདི་ལྟར་སངས་རྒྱས་སུ་གྱུར་
ནས་ནང་གི་བརྗོད་པ་རྣམ་རྟོག་མེད་པར་ཆོས་སྟོན་པར་གྱུར་ཅིག་ཅེས་སྨོན་ལམ་བཏབ་བོ། །དེ་
བས་ན་སངས་རྒྱས་པའི་ཚེ་རྟོག་པ་མེད་པར་ཆོས་སྟོན་པ་དང༌། རྒྱའི་ཚུལ་འདྲ་བའི་ཕྱིར་རོ། །ཇི་
ལྟར་ན། རང་སངས་རྒྱས་ཉིད་ཀྱི་གནས་སྐབས་ན་ཡང་སྔོན་སློབ་ལམ་གྱི་ཚེ། ངག་གི་བརྗོད་
པ་མེད་པར་ཆོས་སྟོན་པར་གྱུར་ཅིག་ཅེས་པའི་སྨོན་ལམ་དང་ལ་སོགས་པ་དེའི་རྒྱུར་ཚོགས་
137

བསགས་ཤིང་ཡེ་ཤེས་བསྒོམས་པའི་མཐུས་དེ་ལྟར་ནུས་པ་ཡིན་ནོ། །འདིར་སྨོན་ལམ་སོགས་
ཀྱི་མཐུས་སངས་རྒྱས་རྟོག་མེད་དུ་ཆོས་སྟོན་ནུས་པ་ལྟར་རང་སངས་རྒྱས་ཀྱང་དེའི་མཐུས་སྒྲ་
མེད་དུ་ཆོས་སྟོན་ནུས་ཞེས་དཔེ་དོན་སྦྱར་བ་ཡིན་གྱི་རང་སངས་རྒྱས་དང་སངས་རྒྱས་སྒྲ་མེད་
དུ་ཆོས་སྟོན་པར་འདྲའོ། ཞེས་སྦྱོར་བ་ནི་མིན་ཏེ། གསུང་དབྱངས་ཡན་ལག་དྲུག་ཅུ་མི་སྲིད་
པར་ཐལ་བའི་ཕྱིར་རོ། །རང་སངས་རྒྱས་སྒྲ་མེད་དུ་ལུས་ཀྱིས་ཆོས་སྟོན་ཅེས་འཆད་པ་དག་
ནི་བབ་ཅོལ་སྟེ། ལུས་ངག་གི་རྣམ་པར་རིག་བྱེད་ལ་ཀུན་སློང་དགོས་མི་དགོས་ཁྱད་པར་མེད་
པས་ངག་གི་ཆོས་བསྟན་པས་ཤེས་པའི་རྩལ་རྟོགས་ན་ལུས་ཀྱིས་བསྟན་པས་ཀྱང་རྟོགས་པའི་ཕྱིར་
རོ༑ ༑དེས་ན་རང་སངས་རྒྱས་ཀྱི་ཡིད་ལ་ཚིགས་སུ་བཅད་པ་བསམས་པས་ལྷའི་དབང་པོའི་
ཐེ་ཚོམ་བསལ་བར་མདོ་ལས་གསུངས་པ་ལྟར་རོ། །ཡིད་ཀྱིས་ཆོས་སྟོན་པ་ཡིན་ཏེ། རྩ་འགྲེལ་
གཉིས་ཀ་ལ་ངག་དོན་ནི། རང་རྒྱལ་ཆོས་ཅན། སྒྲ་མེད་དུ་ཆོས་སྟོན་ནུས་ཏེ། སྨོན་ལམ་ལ་
སོགས་པའི་མཐུས་རང་གི་ཡིད་ལ་བསམས་པ་ཙམ་གྱིས་གདུལ་བྱ་ལ་དོན་དེ་གོ་བར་བྱེད་ནས་
པའི་ཕྱིར། གཉིས་པ་ལ་གསུམ་ལས། མཚམས་སྦྱར་ནི། དེ་ལྟར་ཞེས་སོགས་སོ། །རྩ་བ་ནི།
ཐེག་ཆེན་མཐོང་ལམ་བའི་གཟུང་བ་བདེན་མེད་དུ་རྟོགས་པའི་ཡེ་ཤེས་དེ་ཆོས་ཅན།གཟུང་བ་ཕྱི་
རོལ་གྱི་དོན། བདེན་འཛིན་གྱི་རྟོག་པ་སྤོང་སྟེ། གཟུང་བ་ཆོས་ཀྱི་བདག་མེད་པར་རྟོགས་པས་
རབ་ཏུ་ཕྱེ་བའི་སློབ་ལམ་ཡིན་པའི་ཕྱིར། དེ་ཆོས་ཅན། འཛིན་པ་བདེན་འཛིན་རྟོག་པ་ཁྱོད་
ཀྱིས་མི་སྤོང་སྟེ། ཁྱོད་འཛིན་པ་བདེན་མེད་རྟོགས་པ་མིན་པའི་ཕྱིར། དེ་ཆོས་ཅན། བྱུང་
སེམས་ཀྱི་ཆོས་ཉིད་ལ་བརྟེན་པ་ཡིན་ཏེ། བྱང་སེམས་འཕགས་པའི་རྒྱུད་ལ་ཡོད་པའི་རྟོགས་
པ་ཡིན་པའི་ཕྱིར། དེས་ན་ཁྱད་པར་གསུམ་པོ་དེ་དང་ལྡན་པའི་ལམ་རང་རྒྱུད་ལ་ཉམས་སུ་མྱོང་
བ་ཉིད་ཀྱིས། བསེ་རུ་ལྟ་བུའི་ལམ་གཟུང་བ་བདེན་མེད་རྟོགས་པའི་ཡེ་ཤེས་དེ་ཉིད་ཡང་དག་
བསྡུས་པར་བདེན་པར་མི་དམིགས་པའི་ཤེས་རབ་ཀྱིས་ཟིན་པའི་སྒོ་ནས་ཤེས་པར་བྱའོ།།གང་
དག་གི་འདིར་ལམ་ས་གང་གི་རྟེན་དང༌། ཆོས་ཉིད་ཉིད་རིགས་ཀྱི་རྟེན་བྱས་ནས་དང་པོ་རང་
སངས་རྒྱས་དང༌། གཉིས་པ་རང་སངས་རྒྱས་ཀྱི་སེམས་ཀྱི་ཆོས་ཉིད་ལ་བྱེད་པ་ནི། སྐབས་
138

འདིའི་རྟེན་གྱི་གང་ཟག །རྒྱལ་སྲས་ཕྱིར་མི་ལྡོག་ལ་སོགས་པ་ཡིན་པར་རྒྱལ་སྲས་བདེན་ལ་མཁས་
དང་ཕྱིར་མི་ལྡོག་པ་དང་། ཞེས་སོགས་ཀྱིས་བསྟན་ཅིང༌། ཡུམ་རྒྱས་འབྲིང་བསྡུས་པ་གསུམ་
ཀ་ལས། བྱང་སེམས་ཆེན་པོར་བཤད་པ་དང་དངོས་སུ་འགལ་ལོ། །གཞན་དག་ཤེས་བྱ་རང་
རྒྱལ་གྱི་ལམ་བྱང་སེམས་ཀྱི་རྒྱུད་ཀྱི་གཟུང་བ་བདེན་མེད་རྟོགས་པའི་ཡེ་ཤེས་ལ་བཞེད་པ་དང་
ལམ་དེའི་རྟེན་རིགས་རང་རྒྱལ་གྱི་ཆོས་ཉིད་ལ་བཞེད་པ་དང་འགལ་ལ། ཁ་ཅིག་སྐབས་འདི།
རྟེན་རིགས་ཀྱི་སེམས་ཀྱི་ཆོས་ཉིད་ལ་བྱེད་པ་དང་། ཤེས་བྱ་རང་རྒྱལ་གྱི་ལམ་རང་རྒྱལ་ཁོ་
ནའི་རྒྱུད་ལ་ཡོད་པ་བྱང་སེམས་ཀྱིས་གཞན་རིག་གི་ཤེས་པར་འདོད་པ་ནི་དེ་བས་ཀྱང་ནང་འགལ་
བ་ཆེན་པོའོ། །དེས་ན་གཟུང་བ་བདེན་མེད་རྟོགས་པ་ནི་རང་རྒྱལ་གྱི་ལམ་ཡིན་ཅིང་། གཟུང་
བ་བདེན་མེད་རྟོགས་པ་དེ་བྱང་སེམས་དང༌། རང་རྒྱལ་གཉིས་ཀའི་རྒྱུད་ལ་ཡོད་ལ། བྱང་
སེམས་ཀྱི་རྒྱུད་ལ་ཡོད་པ། བྱང་སེམས་ཀྱི་སེམས་ཀྱི་ཆོས་ཉིད་ལ་བརྟེན་ཅིང་། རང་རྒྱལ་གྱི་
རྒྱུད་ལ་ཡོད་པ། རང་རྒྱལ་གྱི་སེམས་ཀྱི་ཆོས་ཉིད་ལ་བརྟེན་ནོ། ཞེས་ཤེས་པར་བྱའོ། །འོ་ན་
རང་རྒྱལ་ལ་ཐོས་བསམ་བྱ་བའི་གཞི་ཉན་ཐོས་ཀྱི་སྡེ་སྣོད་ལས་ལོགས་པ་མེད་ཅིང་། ཐོས་བསམ་
གྱིས་ཇི་ལྟར་གཏན་ལ་ཕབ་པ་ལྟར་སྒོམ་བྱུང་གིས་ཉམས་སུ་ལེན་པ་ཡིན་པ་ལ། ཉན་ཐོས་དང་
རང་རྒྱལ་ལ་གཟུང་བ་བདེན་མེད་རྟོགས་མ་རྟོགས་ཀྱི་ཁྱད་འབྱུང་བ་ཇི་ལྟར་ཡིན་ཅེ་ན། །གཉིས་
ཀས་ཐེག་དམན་གྱི་སྡེ་སྣོད་ལ་ཐོས་བསམ་བྱེད་པ་འདྲ་ཡང་། ཐེག་དམན་གྱི་སྡེ་སྣོད་ལས་བདག་
མེད་ཕྲ་རགས་གཉིས་བསྟན་ཏེ། རགས་པ་གང་ཟག་གི་བདག་མེད་དང་།ཕྲ་བ་གཟུང་བ་ཆོས་
ཀྱི་བདག་མེད་པ་ཉན་ཐོས་ཀྱི་དབང་པོ་རྟུལ་བའི་ཕྱིར། ཐེག་དམན་གྱི་སྡེ་སྣོད་ལ་ཐོས་བསམ་
བྱས་ཀྱང༌། བདག་མེད་རགས་པ་ཙམ་དེ་དག་གོ་ཡི། ཕྲ་བ་མི་གོ་ལ། རང་རྒྱལ་གྱི་རིགས་
ཅན་དབང་པོ་རྣོ་བས་བདག་མེད་ཕྲ་བའང་གོ་བ་ཡིན་ཏེ། དཔེར་ན་ཐེག་ཆེན་གྱི་རིགས་ཅན་ཐམས་
ཅད་ཐེག་ཆེན་གྱི་སྡེ་སྣོད་ལ་ཐོས་བསམ་བྱེད་པར་འདྲ་ཡང་། གདུལ་བྱ་དབང་པོ་རྣོ་རྟུལ་གཉིས་
ལ༑ ཐེག་ཆེན་གྱི་སྡེ་སྣོད་ནས་གཞན་དབང་བདེན་གྲུབ་བཀག་མ་བཀག་གི་ཆོས་ཀྱི་བདག་མེད་
ཕྲ་རགས་གཉིས་བསྟན་པ་ལ་བརྟེན་ནས། ཆོས་ཀྱི་བདག་མེད་གོ་ཚུལ་གཉིས་འབྱུང་བ་བཞིན་
139

ནོ༑ ཞེས་ཤེས་བར་བྱའོ། །དེ་ལྟ་མིན་པར་ཐེག་དམན་གྱི་སྡེ་སྣོད་ལས་གང་ཟག་གི་བདག་མེད་
ལས་མ་བཤད་ཀྱང་། རང་རྒྱལ་དབང་པོ་རྣོ་བས་དེ་ལས་བཤད་པའི་རྟེན་འབྲེལ་ཡིད་ལ་བྱས་
པ་ན། གཟུང་མེད་རྟོགས་ནུས་ན་བྱང་སེམས་དེ་ལས་ཀྱང་དབང་པོ་ཆེས་རྣོ་བས། དེ་ལས་
བཤད་པའི་རྟེན་འབྲེལ་ཡིད་ལ་བྱས་པ་ན་འཛིན་མེད་རྟོགས་ནུས་པར་ཐལ་བའི་ཕྱིར་རོ། །རིགས་
ཅན་གསུམ་ག་ལ་ཐེག་དམན་གྱི་སྡེ་སྣོད་གཅིག་བུ་བསྟན་པས་ཆོག་པར་ཐལ་ལོ། ་འགྲེལ་བ་
ནི༑ རང་སངས་རྒྱས་ཀྱི་ལམ་ཤེས་པར་བྱའོ། །སུས་ན། བྱང་ཆུབ་སེམས་པས་སོ། །གང་
གི་ཆེད་དུ་ན། རང་རྒྱལ་གྱི་རིགས་ཅན་རྗེས་སུ་བཟུང་བའི་ཕྱིར་དུ་ཤེས་པར་བྱ་བའི་རང་དོན་
དུ་རྣམ་པ་ཐམས་ཅད་དུ་ཤེས་པར་ནི་མིན་ནོ་ཞེས་བྱ་བ་ནིའོ། །ཇི་ལྟར་ན། རང་སངས་རྒྱས་
ཀྱི་ལམ་ལ་ཇི་སྐད་བཤད་པའི་བདེན་པ་བསྒོམ་པ་ཁོ་ན་དང་། དངོས་པོ་ཇི་ལྟ་བ་བཞིན་དུ་རྟེན་
ཅིང་འབྲེལ་བར་འབུང་བ་བསྒོམས་པས་གཟུང་བ་དང་འཛིན་པའི་དོན་གྱིས་རྣམ་པར་རྟོག་པ་དག་
གོ་རིམ་བཞིན་དུ་སྤངས་པ་དང་མ་སྤངས་པ་དང་། རང་སངས་རྒྱས་ཀྱི་ཐེག་པས་བསྡུས་པ་
གཟུང་བ་བདེན་མེད་རྟོགས་པའི་ལམ་དེ་གང་ལ་བརྟེན་པའི་ཆོས་ཀྱི་གཞིའི་ཁྱད་པར་རིགས་ཀྱིས་
ཉན་ཐོས་ཀྱི་ལམ་ལས་ཁྱད་པར་དུ་འཕགས་པ་དང་ལྡན་པའི་ཆོས་རྟོགས་པར་རོ། །རྩ་འགྲེལ་
གཉིས་ཀ་ལ་ངག་དོན་ནི། གཟུང་བ་བདེན་མེད་རྟོགས་པའི་ཡེ་ཤེས་ལ་མྱོང་སྟོབས་ཀྱི་སྒྲོ་འདོགས་
ཆོད་པའི་ཐེག་ཆེན་མཐོང་ལམ་ཡེ་ཤེས་ཆོས་ཅན། རང་རྒྱལ་གྱི་ལམ་ཤེས་པའི་ལམ་ཤེས་ཡིན་
ཏེ༑ ཐབས་ཤེས་ཁྱད་པར་ཅན་གྱིས་ཟིན་པའི་སྒོ་ནས་གཟུང་བ་བདེན་མེད་རྟོགས་པའི་ལམ་ལ་
མྱོང་སྟོབས་ཀྱིས་སྒྲོ་འདོགས་ཆོད་པའི་བྱང་སེམས་འཕགས་པའི་ཡེ་ཤེས་ཡིན་པའི་ཕྱིར་གསུམ་
པ་ལ་གསུམ་ལས། མཚམས་སྦྱར་ནི། ངེས་པར་སོགས་སོ། །རྩ་བ་ནི། བཏགས་པའི་སོགས་
སོ༑ ༑འགྲེལ་བ་ནི། གཟུགས་ལ་སོགས་པའི་མིང་གིས་ཆོས་ཀྱི་བརྡ་ལས་བྱུང་བའི་བཏགས་
པའི་ཆོས་ཉིད་དང་མ་འགལ་བར་ཐ་སྙད་དུ་རབ་ཏུ་སྟོན་པ་དང་། གཟུགས་ལ་སོགས་པ་ལ་དོན་
དམ་པར་འགྲིབ་པ་དང་འཕེལ་བ་མེད་པ་ལ་སོགས་པའི་དོན་དུ་སློབ་པ་དང་། བདེན་པའི་ངོ་བོ་
ཉིད་ཀྱིས་སྟོང་པའི་ཕྱིར་གཟུགས་ལ་སོགས་པ་ལ་ནང་དང་། ཕྱི་ལ་སོགས་པ་སྟོང་པ་ཉིད་ཀྱིས་
140

མཚན་མར་ཡོངས་སུ་མི་འཛིན་པ་དང༌། གཟུགས་ལ་སོགས་པ་ལ་བདེན་པའི་སྐྱེ་བ་དང་འགག་
པ་ལ་སོགས་པ་ཆད་པ་ཅེས་བྱ་བའི་རྣམ་པ་རྣམས་ཀྱི་གོ་རིམ་བཞིན་དུ་བདེན་པ་བཞིའི་དམིགས་
པ་ལ་དམིགས་པས་ངེས་པར་འབྱེད་པའི་ཆ་དང་མཐུན་པ་བཞི་སྐྱེ་བ་ཡིན་ནོ། །ངག་དོན་ནི། ཉན་
ཐོས་ཀྱི་སྐབས་ཀྱི་རིགས་བསྒྲེའོ། །
གསུམ་པ་བྱང་སེམས་ཀྱི་ལམ་ཤེས་ལ། སྤྱིའི་མཚམས་སྦྱར་བ་དང་། སོ་སོའི་ངོ་
བོའོ། །དང་པོ་ནི། དམན་མཆོག་གི་རིམ་པས་རང་སངས་རྒྱས་ཀྱི་ལམ་གྱི་མཇུག་ཐོགས་སུ་
བྱང་ཆུབ་སེམས་དཔའི་ལམ་འཆད་དོ། །གཉིས་པ་ལ་མཐོང་ལམ་དང་སྒོམ་ལམ་གཉིས། དང་
པོ་ལ་གཉིས་ཀྱི་སྤྱིའི་དོན་ལ། རྟེན་དང་བརྟེན་པ་གཉིས། དང་པོ་ལ་མཐོང་ལམ་གསར་དུ་སྐྱེ་
བའི་ལུས་རྟེན་ནི། གླིང་གསུམ་གྱི་སྐྱེས་པ་དང་བུད་མེད་འདོད་ལྷ་དང་བཅས་པ་ཁོ་ནའི་རྟེན་ལ་
སྐྱེ་ཡི། ཁམས་གོང་གི་རྟེན་ལ་མི་སྐྱེ་སྟེ། དེ་དག་གི་སོ་སྐྱེ་རྣམས་སྐྱོ་བ་ཤས་ཆུང་བའི་ཕྱིར། སེམས་
རྟེན་ནི། ཉན་རང་གི་མཐོང་ལམ་བསམ་གཏན་ས་དྲུག་ཁོ་ན་ལ་བརྟེན་ཅིང་གཟུགས་མེད་ལ་
མི་བསྟེན་ཏེ། གཟུགས་མེད་ཀྱི་སེམས་ནི་ལྷག་མཐོང་ཤས་ཆུང་བའི་ཕྱིར་དང༌། གཟུགས་མེད་
ཀྱི་སེམས་ཀྱིས་འདོད་ཁམས་ལ་མི་དམིགས་ལ། མཐོང་ལམ་ཁམས་གསུམ་ཀའི་མཐོང་སྤངས་
གི་གཉེན་པོ་བྱེད་པའི་ཕྱིར། འོན་ཀྱང་བྱང་སེམས་ནི་ཐབས་མཁས་པས་ཐེག་ཆེན་མཐོང་ལམ་
ས་དགུ་པོ་གང་ཡང་རུང་བའི་ངོ་བོར་སྐྱེད་ནུས་པ་ཡིན་ཏེ། དེའི་ཕྱིར་ས་དགུ་ལ་ནི་ཞེས་པའི་
འགྲེལ་བར། ཉི་ཁྲི་སྣང་བ་དང༌། འགྲེལ་ཆེན་གཉིས་ཀ་རུ། ས་དགུ་ཀ་གཉེན་པོའི་རྟེན་དུ་
བཤད་ཅིང༌། འདོད་པ་ཁམས་དང་སྲིད་རྩེ་ན། །བྱང་ཆུབ་ལམ་གྱི་ཡན་ལག་སྤངས། ཅེས་
བཤད་པ་ཉན་ཐོས་ཐབས་མི་མཁས་པའི་དབང་དུ་བྱས་པ་ཡིན་པས། དེ་དང་འདི་མི་འགལ་ལོ་
ཞེས་འགྲེལ་ཆེན་དུ་བཤད་དོ། །གང་ཟག་གི་བདག་མེད་རྟོགས་པའི་ཐེག་ཆེན་མཐོང་ལམ་ཡིན་
ན༑ ཆོས་ཀྱི་བདག་མེད་རྟོགས་པའི་ཐེག་ཆེན་མཐོང་ལམ་ཡིན་པས་ཁྱབ་པར་ཐལ་ལོ། །གཉིས་
པ་བརྟེན་པ་མཐོང་ལམ་ལ། ངོ་བོ། དབྱེ་བ། རྣམ་གཞག་གསུམ་དང་པོ་ནི། ཐེག་ཆེན་མཐོང་
ལམ་གྱི་མཚན་ཉིད་ཐེག་ཆེན་ཆོས་མཆོག་ཆེན་པོའི་མཇུག་ཐོགས་སུ་སྐྱེས་ཤིང་། བདག་མེད་
141

མངོན་སུམ་དུ་གསར་དུ་རྟོགས་པའི་ཐེག་ཆེན་གྱི་བདེན་པ་མངོན་རྟོགས། གཞན་དག་ཐོག་ཆེན་
མཐོང་ལམ་ཙམ་གྱི་མཚན་ཉིད་དུ་ཆོས་ཉིད་གསར་དུ་མཐོང་པ་ཞེས་པའི་ཚིག་ཟུར་དུ་འགོད་པ་
མི་འཐད་དོ། གང་ཟག་གི་བདག་མེད་རྟོགས་པའི་ཐེག་ཆེན་མཐོང་ལམ་ཡིན་ན། ཆོས་ཀྱི་བདག་
མེད་རྟོགས་པའི་ཐེག་ཆེན་མཐོང་ལམ་ཡིན་པས་ཁྱབ་པར་ཐལ་ལོ། །འདོད་ན། ཉན་ཐོས་ཀྱི་
ལམ་ཤེས་པའི་ལམ་ཤེས་ཡིན་ན་བྱང་སེམས་ཀྱི་ལམ་ཤེས་པའི་ལམ་ཤེས་ཡིན་པས་ཁྱབ་པར་
ཐལ་ལོ། །ཁ་ཅིག་ཆོས་ཉིད་གསར་མཐོང་གི་ཡེ་ཤེས་ཡིན་ན་མཐོང་ལམ་ཡིན་པས་ཁྱབ་པར་
ཁས་བླངས་ནས་ཐེག་ཆེན་སྒོམ་ལམ་མཉམ་གཞག་ཡེ་ཤེས་རྣམས་རྣལ་འབྱོར་མངོན་སུམ་ཚད་
མར་ཁས་ལེན་པ་དང་། ཚད་མའི་མཚན་ཉིད་རང་གི་གཞལ་བྱ་ལ་གསར་དུ་མི་བསླུ་པའི་ཤེས་
པ༑ ཞེས་འདོད་པ་དག་ནི། ནང་འགལ་བའི་ཕུང་པོ་ཆེན་པོ་སྤུངས་པའོ། །དབྱེ་ན་ཤེས་བཟོད་
སྐད་ཅིག་བཅུ་དྲུག་གོ། དེ་ཡང་སྡུག་བསྔལ་ལ་ཆོས་བཟོད་ནི། སྡུག་བསྔལ་མཐོང་སྤང་སྤོང་
བའི་བར་ཆད་མེད་ལམ་མོ། །སྡུག་བསྔལ་ལ་ཆོས་ཤེས་ནི། དེའི་རྣལ་གྲོལ་ལམ་མོ། །དེ་
གཉིས་ཀའང་སྡུག་བསྔལ་གྱི་ཆོས་ཉིད་ལ་དངོས་སུ་དམིགས་པར་ཁྱད་པར་མེད་ཅིང་། སྔ་མས་
སྡུག་བསྔལ་མཐོང་སྤང་སྤོང་བ་དང༌། ཕྱི་མས་སྡུག་བསྔལ་གྱི་ཆོས་ཉིད་ལ། རྗེས་ཐོབ་ཏུ་ངེས་
ཤེས་འདྲེན་པའི་བྱ་བ་བྱེད་པ་ཡིན་ནོ། །སྡུག་བསྔལ་ལ་རྗེས་བཟོད་དང༌། རྗེས་ཤེས་གཉིས་
ཀྱང་སྡུག་བསྔལ་གྱི་ཆོས་ཉིད་ལ་དངོས་སུ་དམིགས་པར་ཁྱད་པར་མེད་ལ། སྔ་མས་ཤེས་བཟོད་
སྔ་མ་གཉིས་ལ་འཕགས་་པའི་ཆོས་རྣམས་་ཀྱི་རྒྱུར་ངེས་པའི་ངེས་ཤེས་རྗེས་ཐོབ་ཏུ་འདྲེན་པའི་བྱ་
བ་བྱེད་ཅིང༌། ཕྱི་མས་རྗེས་བཟོད་དེ་ཉིད་ལ་དམིགས་པའི་ངེས་ཤེས་འདྲེན་པའི་བྱ་བ་བྱེད་ལ།
འདི་གཉིས་ཁྱད་པར་ལམ་ཡིན་ནོ། །དེས་ན་འགྲེལ་ཆེན་ལས། ཆོས་ཤེས་པའི་བཟོད་པ་དང༌།
ཆོས་ཤེས་པས་ནི་གཟུང་བ་རྟོགས་ལ། རྗེས་སུ་ཤེས་པའི་བཟོད་པ་དང༌། རྗེས་སུ་ཤེས་པས་
འཛིན་པ་རྟོགས་སོ། །ཞེས་གསུངས་པ་དང༌། ཀུན་ལས་བཏུས་སུ། སྡུག་བསྔལ་ལ་རྗེས་སུ་
རྟོགས་པར་ཤེས་པ་གང་ཞེ་ན། སྡུག་བསྔལ་ལ་ཆོས་ཤེས་པའི་མཇུག་ཐོགས་སུ། སྡུག་བསྔལ་
ལ་ཆོས་ཤེས་པའི་བཟོད་པ་དང་། སྡུག་བསྔལ་ལ་ཆོས་ཤེས་པ་འདི་གཉིས། འཕགས་པའི་ཆོས་
142

རྣམས་ཀྱི་རྒྱུའོ་ཞེས་སོ་སོ་རང་ལ་མངོན་སུམ་དུ་གྱུར་པའི་ཤེས་རབ་ཞེས་སོགས་གསུངས་པ་ཡང་།
ཁོ་བོས་བཤད་པ་འདི་ལྟར་ཡིན་ལ། དེ་སྐད་བྱས་ན། འགྲེལ་ཆེན་དུ་ཆོས་ཉིད་མངོན་སུམ་དུ་
མཐོང་བར་ཁྱད་པར་མེད་ཀྱང༌། རྗེས་ཐོབ་ཏུ་ངེས་ཤེས་འདྲེན་ཚུལ་གྱི་ནུས་པ་མི་འདྲ་བ་བཅུ་
དྲུག་མཉམ་གཞག་ཏུ་རིམ་ཅན་དུ་ཐོབ་པས། མཐོང་ལམ་ལ་སྐད་ཅིག་བཅུ་དྲུག་ཕྱེ་བར་བཤད་
པའང་ལེགས་པར་གནས་པར་འགྱུར་རོ། །དེ་ལྟ་ཡིན་པར་རྗེས་བཟོད་རྗེས་ཤེས་ཀྱི་གཞལ་བྱ་
ཡིན་པར་འདོད་པ་ལྟར་ན། ཐེག་ཆེན་མཐོང་ལམ་ཡིན་ན། ཆོས་ཉིད་གསར་རྟོགས་ཁས་མ་
བླངས་པ་དང་དངོས་སུ་འགལ་ཞིང་། ཡེ་ཤེས་དེ་དག་དོན་དམ་པར་བདེན་པར་ཐལ་བར་འགྱུར་
རོ༑ ༑གང་དག་ཀུན་ལས་བཏུས་སེམས་ཙམ་གྱི་བསྟན་བཅོས་སུ་ཁས་བླངས་ནས། སེམས་
ཙམ་པ་ཆོས་ཉིད་ཡོངས་གྲུབ་ཁོ་ན་མཉམ་གཞག་ཡེ་ཤེས་ཀྱི་དམིགས་པར་འདོད་པ་ལ། དམིགས་
པ་དག་པ་ཁྱད་པར་དུ་འགྲོར་མེད་པར་ཐལ་བ་དབུ་མ་པས་འཕེན་ནོ་ཞེས་སྨྲས་ནས། སླར་ཡང་
ཀུན་ལས་བཏུས་ཀྱི་ལུགས་ལ། རྗེས་བཟོད་རྗེས་ཤེས་རྣམས་ཀྱིས་ཡེ་ཤེས་ལ་དངོས་སུ་དམིགས་
པར་འདོད་པ་ན་འགལ་བ་ཆེན་པོ་ཡིན་ལ། ཀུན་ལས་བཏུས། དབུ་མ་ཆེན་པོའི་བསྟན་བཅོས་
དང་། དེ་དག་གི་ལུགས་ལ་ཐེག་ཆེན་འཕགས་པའི་མཉམ་གཞག་སྣང་མེད་ཀྱིས་ཁྱབ་པར་ཁས་
བླངས་ནས། ཀུན་ལས་བཏུས་ཀྱི་ལུགས་ལ་རྗེས་བཟོད་རྗེས་ཤེས་ཀྱི་ཡེ་ཤེས་ལ་དངོས་སུ་དམིགས་
པར་འདོད་པ་དེ་བས་ཀྱང་དངོས་འགལ་ལོ། །ཁ་ཅིག་ཀུན་ལས་བཏུས། མདོ་སྡེ་པའི་གྲུབ་མཐའི་
དབང་དུ་བྱས་པར་ཁས་བླངས་ནས། ཀུན་ལས་བཏུས་ཀྱི་ལུགས་ལ། ཐེག་ཆེན་མཐོང་ལམ་
ཆོས་ཉིད་ལ་དམིགས་པར་འདོད་པ་ནི། གྲུབ་མཐའི་རྣམ་གཞག་མ་ཆགས་པའི་གཏམ་ཡིན་
ནོ། །ཤེས་བཟོད་བཞི་བདེན་པ་ལྷག་མ་རྣམས་ལའང་རིགས་བསྒྲེའོ། །གསུམ་པ་རྣམ་གཞག་
ནེ༑ ཐེག་ཆེན་མཐོང་ལམ་ལའང༌། གང་ཟག་གི་བདག་མེད་རྟོགས་པ་དང༌། ཆོས་ཀྱི་བདག་
མེད་རྟོགས་པའི་མཐོང་ལམ་གཉིས་ལས། དང་པོ་ནི། ཆོས་ཉིད་རྟོགས་པའི་མཐོང་ལམ་མིན་
ཏེ༑ ཡིན་ན་དོན་དམ་དཔྱོད་བྱེད་ཀྱི་ཚད་མར་འགྲོ་དགོས་པ་ལ། ཁོའི་རྙེད་དོན་གང་ཟག་གི་
བདག་མེད་ཀུན་རྫོབ་ཡིན་པའི་ཕྱིར། གལ་ཏེ་གང་ཟག་གི་བདག་མེད་དོན་དམ་ཡིན་ན། ཉན་
143

རང་གིས་ཀྱང་ཆོས་ཀྱི་བདག་མེད་རྟོགས་པར་ཐལ་ལོ། །འོ་ན། མཐོང་ལམ་དེ་གཉིས་གོ་རིམ་
ཇི་ལྟར་སྐྱེ་ན། སྦྱོར་ལམ་ཆོས་མཆོག་ཆེན་པོ་དང༌། སྡུག་བསྔལ་ལ་ཆོས་བཟོད་བར་མ་ཆད་
དུ་སྐྱེ་དགོས་པའི་ཕྱིར། མཉམ་གཞག་ཏུ་བདེན་བཞིའི་ཆོས་ཉིད་ལ་དམིགས་པའི་ཡེ་ཤེས་སྐད་
ཅིག་བཅུ་དྲུག་པར་མ་ཆད་དུ་སྐྱེས་ནས། དེའི་རྗེས་སུ་ཆོས་ཅན་བདེན་བཞིའི་རྣམ་པ་བཅུ་དྲུག་
མངོན་སུམ་དུ་མཐོང་བའི་ཡེ་ཤེས་སྐྱེ་བ་ཡིན་ནོ། །འོ་ན་མཐོང་ལམ་སྐད་ཅིག་མ་དུ་ཡིན་ཅེ་ན།
འདི་ལ་འགྲེལ་ཆེན་དུ། འབྲས་བུའི་མངོན་པར་རྟོགས་པ་སྐད་ཅིག་གཅིག་ཡིན་ཅིང༌། སོ་སོར་
རྟོགས་པའི་མངོན་རྟོགས་སྐད་ཅིག་བཅུ་དྲུག་ཡིན་པར་འདོད་པའི་ལུགས་གཅིག་དང། སོ་སོར་
རྟོག་པའི་མངོན་རྟོགས་ཀྱང་སྐད་ཅིག་གཅིག་ཏུ་འདོད་པའི་ལུགས་གཉིས་བཀོད་ནས། ལུགས་
ཐ་མ་ལ། ཞུགས་འབྲས་ཀྱི་རྣམ་གཞག་མི་རུང་བའི་སྐྱོན་བརྗོད་ཅིང་ལུགས་དང་པོའི་གཞུང་
བཙུགས་པར་མཛད་དོ། །དེའི་དོན་ལ་གཞན་དག་ན་རེ། མཐོང་ལམ་དེ་འབྲས་བུའི་མངོན་
པར་རྟོགས་པ་ལས་སྐད་ཅིག་གཅིག་ཡིན་ལ༑ སོ་སོར་རྟོགས་པའི་མངོན་རྟོགས་ལས་སྐང་ཅིག་
བཅུ་དྲུག་ཡིན་ནོ། །ཞེས་འཆད་པར་བྱེད་དོ། །ཀྱཻ་མ། སྐད་ཅིག་བཅུ་དྲུག་པོ་ལ་བར་ཆད་
མེད་ལམ་དང་། རྣམ་གྲོལ་ལམ་སོགས་ཀྱི་ཁྱད་པར་དུ་མ་བཀོད་ནས་འགལ་བར་ཁས་བླངས་
བཞིན་དུ། སླར་ཡང་མཐོང་ལམ་དེ་སྐད་ཅིག་བཅུ་དྲུག་ཡིན་པར། ཁས་ལེན་པ་ནི་ཆེས་ངོ་
མཚར་རོ། །གཞན་ཡང་མཐོང་ལམ་ཆོས་ཅན། སྐད་ཅིག་གཅིག་ཀྱང་ཡིན། སྐད་ཅིག་དུ་
མ་ཡང་ཡིན་པར་ཐལ། འབྲས་བུའི་མངོན་པར་རྟོགས་པ་ལ་སྐད་ཅིག་གཅིག་ཡིན། སོ་སོར་
རྟོགས་པའི་མངོན་རྟོགས་ལས་སྐད་ཅིག་བཅུ་དྲུག་ཡིན་པའི་ཕྱིར། དེ་བས་ན་དོན་ནི་འདི་ཡིན་
ཏེ་འབྲས་བུའི་མངོན་པར་རྟོགས་པ་ཅེས་པ་ནི། སྦྱོར་ལམ་གྱི་འབྲས་བུ་བདེན་པ་མངོན་པར་
རྟོགས་པ་ཙམ་ལ་ཟེར་བ་ཡིན་ལ། སོ་སོར་རྟོགས་པའི་མངོན་རྟོགས་ཞེས་པ་ནི་འབྲས་བུའི་མངོན་
རྟོགས་དེ་ཉིད་ཆ་སོ་སོར་ཕྱེ་བའི་མངོན་རྟོགས་ལ་ཟེར་བ་ཡིན་པས་འབྲས་བུའི་མངོན་རྟོགས་སྐད་
ཅིག་གཅིག་ཡིན་ཅེས་པ་ནི། མཐོང་ལམ་དེ་སྐད་ཅིག་མ་གཅིག་ཡིན་ཅེས་པའོ། །སོ་སོར་རྟོགས་
པའི་མངོན་རྟོགས་སྐད་ཅིག་བཅུ་དྲུག་ཡིན་ཅེས་པ་ནི། མཐོང་ལམ་གྱི་ཆ་ཤས་སུ་གྱུར་པའི་མངོན་
144

རྟོགས་སྐད་ཅིག་བཅུ་དྲུག་ཡོད། ཅེས་པའོ། །སྐད་ཅིག་ཀྱང་རང་གྲུབ་དུས་ལས། དུས་གཉིས་
པར་མི་སྡོད་པ་ལ་སྐད་ཅིག་མར་བྱས་པའོ། །དེས་ན་མཉམ་གཞག་ཡེ་ཤེས་དེ་རང་གྲུབ་དུས་
ལས་གཉིས་པར་མི་སྡོད་པའི་སྐད་ཅིག་མ་གཅིག་ཡིན་པ་དང་། དེ་ལ་སྐད་ཅིག་བཅུ་དྲུག་ཡོད་
པ་མི་འགལ་ཏེ། སྐད་ཅིག་བཅུ་དྲུག་པོ་རྫོགས་པར་མ་གྲུབ་པར་དུ་དེ་ཉིད་རྫོགས་པར་མ་གྲུབ་
ཅིང༌། བཅུ་དྲུག་རྫོགས་ནས་དུས་གཉིས་པར་མི་བསྡོད་པའི་ཕྱིར་རོ། །དཔེར་ན་ཟླ་བ་གཅིག་
རང་རྫོགས་པར་གྲུབ་ནས་དུས་གཉིས་པར་མི་སྡོད་པ་དང༌། ཁོའི་ཆ་ཤས་ཞག་སུམ་ཅུ་ཡོད་
པ་མི་འགལ་བ་བཞིན་ནོ། །དེ་ལྟར་མཐོང་ལམ་ལ་ཆ་ཤས་སྐད་ཅིག་བཅུ་དྲུག་དབྱེར་རྒྱུ་མེད་
ན་རྒྱུན་ཞུགས་ཞུགས་པ་དང༌། འབྲས་གནས་ཀྱི་རྟོགས་པ་སོ་སོར་དབྱེ་མི་ནུས་པས། ཞུགས་
འབྲས་ཀྱི་རྣམ་གཞག་མི་རུང་བའི་སྐྱོན་འཕེན་པར་མཛད་པ་ཡིན་ཏེ། དེས་ན་འབྲས་བུའི་མངོན་
རྟོགས་ལས་མཐོང་ལམ་དེ་སྐད་ཅིག་གཅིག་ཡིན་ཅིང་། མཐོང་ལམ་དེ་སོ་སོར་རྟོགས་པའི་མངོན་
རྟོགས་ཀྱི་དབང་དུ་བྱས་ནས། སྐད་ཅིག་བཅུ་དྲུག་ཡིན་ནོ། །ཞེས་བཤད་པ་ཟུར་ཙམ་ཡང་
མེད་ཅིང༌། འབྲས་བུའི་མངོན་རྟོགས་སྐད་ཅིག་གཅིག་དང༌། སོ་སོར་རྟོགས་པའི་མངོན་རྟོགས་
སྐད་ཅིག་བཅུ་དྲུག་གོ །ཞེས་བཤད་ལ། སྐད་ཅིག་གི་གྲངས་ལ་གྲུབ་མཐའ་གོང་འོག་རྩོད་པ་
དག་ཀྱང་སྐད་ཅིག་བཅུ་དྲུག་ཡོད་མེད་རྩོད་པ་ཡིན་གྱི། མཐོང་ལམ་དེ་སྐད་ཅིག་བཅུ་དྲུག་ཡིན་
མིན་རྩོད་པ་ག་ལ་ཡིན་ནོ། །མཐོང་ལམ་དེ་འབྲས་བུའི་མངོན་རྟོགས་སྐད་ཅིག་གཅིག་ཡིན་ཅིང་།
དེ་ལ་སོ་སོར་རྟོགས་པའི་མངོན་རྟོགས་སྐད་ཅིག་བཅུ་དྲུག་ཡོད་པ་ལ་དགོངས་ནས། འགྲེལ་
ཆེན་དུ། དགོངས་པ་འདི་ཉིད་ཀྱིས་ན་མཐོང་ལམ་པའི་ལམ་གྱི་མངོན་པར་རྟོགས་པ་སྐད་ཅིག་
མ་གཅིག་ཡིན་ཀྱང༌། སོ་སོར་རྟོགས་པའི་མངོན་རྟོགས་སྐད་ཅིག་བཅུ་དྲུག་ཉིད་དུ་བཤད་པ་
ཡིན་ནོ། །ཞེས་སོགས་སོ། །དེ་ལྟར་སྐད་ཅིག་བཅུ་དྲུག་མཉམ་གཞག་ཏུ་རིམ་ཅན་དུ་སྐྱེ་ཡང༌།
རྗེས་ཐོབ་ཏུངེ ས་པ་འདྲེན་པའི་ནུས་པ་བཅུ་དྲུག་མཉམ་གཞག་ཏུ་རིམས་ཀྱིས་འཐོབ་པའི་སྒོ་ནས་
ཡིན་ཅིང༌། སྡུག་བསྔལ་ལ་ཆོས་བཟོད་ཀྱི་ཚེ་བདེན་པ་གཞན་རྣམས་ཀྱི་ཆོས་ཉིད་མཐོང་ཡང་།
དེ་དག་ལ་སྒྲོ་འདོགས་སེལ་བའི་ནུས་པ་མེད་ན། སོ་སྐྱེ་དང་ཁྱད་ཅེ་ཡོད་ཅེ་ན། གང་སེལ་བའི་
145

ནུས་པ་ཐོབ་པའི་སྒྲོ་འདོགས་དེའི་ས་བོན་སྤོང་མི་སྤོང་གི་ཁྱད་པ་ཡོད་དོ། ཞེས་འགྲེལ་ཆེན་ལས་
བཤད་དོ། །བདེན་བཞི་ལ་སྒྲོ་འདོགས་སེལ་བའི་ནུས་པ་གོ་རིམ་དེ་ལྟར་འཐོབ་པའང༌། ཚོགས་
ལམ་དང༌། སྦྱོར་ལམ་དུ། ནད་ནི་ཤེས་བྱ་ནད་ཀྱི་རྒྱུ་ནི་སྤང་བྱ་ལ། བདེར་གནས་ཐོབ་བྱ་
སྨན་ནི་བསྟེན་པར་བྱ་བ་ལྟར། །སྡུག་བསྔལ་རྒྱུ་དང་དེ་འགོག་པ་དང་དེ་བཞིན་ལམ། ཤེས་
བྱ་སྤང་བྱ་རིག་བར་བྱ་ཞིང་བསྟེན་པར་བྱ། ཞེས་པའི་གོ་རིམ་དང་མཐུན་པར་ཐོས་བསམ་གྱིས་
གཏན་ལ་ཕབ་ཅིང་བསྒོམ་པའི་སྟོབས་ཀྱིས་ཡིན་ནོ། །མཐོང་ལམ་གྱི་རྣམ་པར་བཞག་པ་འདི་
དག་ཁོ་བོ་འབའ་ཞིག་གིས་འདི་ལྟར་ལེགས་པར་བཤད་པ་ནི་མཁས་པ་དག་དགའ་བ་བསྐྱེད་པའི་
ཆེད་དུའོ། །གཉིས་པ་ནི་ཚིག་གི་དོན་ལ་སྐད་ཅིག་མདོར་བསྟན། རྣམ་པ་རྒྱས་པར་བཤད།
རྣམ་པ་མ་བསྟན་པར་འདོད་པ་དགག་པའོ། །དང་པོ་ལ་མཚམས་སྦྱར་ནི། རང་སངས་རྒྱས་
ཞེས་སོགས་སོ། །རྩ་བ་ནི། བདེན་དང་སོགས་སོ། །འགྲེལ་བ་ནི། བྱང་ཆུབ་སེམས་དཔས་
བསྒོམ་པར་བྱ་བའི་ལམ་ནི་ཕན་ཡོན་ཆེན་པོ་ཞེས་མདོ་ལས་བརྗོད་དོ། །སྐབས་གང་དུ་ན། ལམ་
ཤེས་པ་ཉིད་ཀྱི་སྐབས་སུའོ། །དེ་ཡང་གང་ཞེ་ན། ཆོས་ཤེས་པའི་བཟོད་པ་དང༌། ཆོས་ཤེས་
པ་དང་། རྗེས་སུ་ཤེས་པའི་བཟོད་པ་དང༌། རྗེས་སུ་ཤེས་པ་དང༌། ཤེས་པའི་སྐད་ཅིག་མ་
བཞི་པོ་སོ་སོར་སྡུག་བསྔལ་ལ་སོགས་པ་བདེན་པ་དང༌། ཡུལ་ཡུལ་ཅན་དུ་འབྲེལ་བ་དབང་དང་
ལྡན་པ་ཚེ་འདི་དང་གཞན་པའི་ཡོན་ཏན་དག་དང་ལྡན་པའོ། །གཉིས་པ་ལ་གསུམ་ལས། མཚམས་
སྦྱར་ནི། དེ་དག་རྣམ་པ་ཇི་ལྟ་བུར་སྒོམ་པར་བྱ་ཞེ་ན། རྩ་བ་ནི། དེ་བཞིན་ཉིད་དང་ཞེས་
སོགས་སོ། །འགྲེལ་བ་ལ་རྒྱས་པར་བཤད་པ་དང༌། དོན་བསྡུ་བའོ། །དང་པོ་ལ་བཞི་ལས།
སྡུག་བསྔལ་གྱི་རྣམ་པ་བཞི་ནི། དོན་དམ་པའི་ཚུལ་ཉིད་ཀྱིས་དེ་བཞིན་ཉིད་དང༌། སངས་རྒྱས་
དག་ལ་རྟེན་དང་བརྟེན་པའི་དངོས་པོར་མེད་པས་དེའི་ཕྱིར། དེ་དག་ཕན་ཚུན་རྣམ་གྲངས་ཀྱིས་
གནས་པར་ཁས་མི་ལེན་པ་དང༌། གཟུགས་ལ་སོགས་པ་དོན་དམ་པར་ཆོས་ཀྱི་དབྱིངས་ཀྱི་ངོ་
བོ་ཉིད་ཀྱིས་ཆེན་པོ་ཉིད་དང་། དེ་བཞིན་དུ་དེ་དག་དོན་དམ་པར་འཇལ་བྱེད་ཀྱི་ཚད་མ་མེད་
པ་ཉིད་དང་། སྔ་མ་བཞིན་དུ་དེ་དག་ཚད་ཀྱིས་གཟུང་དུ་མེད། ནམ་མཁའ་ཚད་མེད་པ་བཞིན་
146

དུའོ། ཞེས་དེ་ལྟར་ཆོས་རྣམས་ལ་དམིགས་ནས་སྡུག་བསྔལ་གྱི་བདེན་པའི་རྣམ་པ་བཞི་པོ་དེ་
དག་སྐྱེ་བ་ཡིན་ནོ། །གཉིས་པ་ཀུན་འབྱུང་གི་བདེན་པ་བཞི་ནི། གཟུགས་ལ་སོགས་པ་ལ་བདེན་
པའི་ངོ་བོ་མེད་པ་ཉིད་ཀྱིས་རྟག་པ་དང་། ཆད་པའི་མཐའ་ཉིད་ལ་སོགས་པ་མེད་པ་དང་། ཀུན་
འབྱུང་ལ་ཆོས་ཀྱི་ཤེར་ཕྱིན་པ་ལ་གནས་པ་ནི་ཆོས་ཀྱི་དབྱིངས་ཀྱི་ངོ་བོ་ཉིད་ཀྱིས་གཟུགས་ལ་སོགས་
པའི་རང་བཞིན་ལ་དེ་བཞིན་གཤེགས་པ་ཉིད་དུ་ངེས་པར་འཛིན་པ་དང་། དེ་བཞིན་དུ་ཤེར་ཕྱིན་
དེ་ལ་གནས་པ་ནི་ཆོས་ཐམས་ཅད་ལ་བླངས་དང་དོར་བ་མེད་པར་བསྒོམས་པ་ལ་སོགས་པ་དང་།
བདེན་པའི་ངོ་བོ་ཉིད་མེད་པར་མོས་པ་སྔོན་དུ་འགྲོ་བ་ཚད་མེད་པ་བཞི་བསྒོམ་པར་བྱའོ། ཞེས་
བྱ་བ་དེ་ལྟ་བུ་ནི་ཀུན་འབྱུང་བདེན་པའི་རྣམ་པ་དག་ཡིན་ནོ། །གསུམ་པ་འགོག་པའི་རྣམ་པ་ནི།
གཟུགས་ལ་སོགས་པ་དོན་དམ་པར་གཉུག་མ་རང་བཞིན་ཁོ་ནས་སྟོང་པ་ཉིད་དང༌། ཆོས་ཀྱི་
དབྱིངས་དང་ཚད་མེད་པར་མཉམ་པ་དགེ་བའི་རྩ་བ་རྣམས་ཀྱིས་འབས་བུ་དེ་བཞིན་གཤེགས་
པ་ཉིད་འཐོབ་པ་དང་། ཤེར་ཕྱིན་པར་གཉེན་པོ་རྣམས་རྣམ་པ་ཐམས་ཅད་དུ་བསྟན་པ་དང་།
ཤེར་ཕྱིན་དེ་ཉིད་ཀྱིས་ཕྱི་དང་ནང་གི་འཚེ་བ་རབ་ཏུ་ཞི་བ་ཞེས་བྱ་བ་དེ་ལྟ་བུར་ཆོས་རྣམས་ལ་
དམིགས་ནས་འགོག་པའི་བདེན་པའི་རྣམ་པ་བཞི་པོ་དག་སྐྱེ་བ་ཡིན་ནོ། །བཞི་བ་ལམ་བདེན་གྱི་
རྣམ་པ་བཞི་ནི། ངོ་བོ་ཉིད་མེད་པར་སྒོམ་པ་ཁོ་ནས་གཟུགས་ལ་སོགས་པ་འདུས་བྱས་དང་།
མ་བྱས་པ་འདུས་མ་བྱས་ལ་མངོན་པར་ཞེན་པ་ཞི་བ་དང་། ཤེས་རབ་ཐབས་ལ་མཁས་པ་ལ་
ཞུགས་པ་ལ་སངས་རྒྱས་རྣམས་ཀྱིས་ལྷས་བྱས་བ་དང་། འབྱུང་བ་ལས་གྱུར་པ་དང་། ནང་
གི་བདག་ཉིད་ཅན་གྱི་གནོད་པ་གསུམ་ལས་རིམ་བཞིན་བསྲུང་བ་དང༌། བསྐྱབ་པ་དང༌། སྦ་
བ་དག་མཛད་པ་དང་། སངས་རྒྱས་ཉིད་མངོན་པར་འདོད་པའི་བདག་ཉིད་སྲོག་གཅོད་པ་སྤོང་
བ་ལ་སོགས་པ་རྣམ་པ་ཐམས་ཅད་མཁྱེན་པ་ཉིད་ཀྱི་རྒྱུ་ལ་གནས་ནས། དེ་ཉིད་ལ་གཞན་དག་
འགོད་པ་དང༌། སྦྱིན་པ་ལ་སོགས་པ་མི་ཟད་པར་བྱེད་འདོད་པས་ཡང་དག་པར་རྫོགས་པའི་
བྱང་ཆུབ་ཏུ་བསྔོ་བ་ཞེས་བྱ་བ་དེ་ལྟ་བུར་ཆོས་རྣམས་ལ་དམིགས་ནས་ལམ་གྱི་བདེན་པའི་རྣམ་
པ་བཞི་པོ་དེ་འབྱུང་བར་འགྱུར་བ་ཡིན་ནོ། །གཉིས་པ་ནི། དེ་ལྟ་བུ་རྣམ་པ་ནི་ལམ་ཞེས་པ་ཉིད་
147

ཀྱི་སྐད་ཅིག་མ་དག་ཡིན་ནོ། །རྣམ་པ་འདི་དག་མཉམ་རྗེས་གང་གི་རྣམ་པ་ཡིན་ཅེ་ན། རྗེས་
ཐོབ་སོགས་སུ་འབྱུང་བའི་ཚེ་འདི་ཕྱིའི་ཕན་ཡོན་སོགས་དངོས་སུ་བསྟན་པས་མཚོན་ནས། མཉམ་
གཞག་སྐད་ཅིག་མ་བཅུ་དྲུག་གི་ཆོས་ཀྱི་བདག་མེད་པའི་རྣམ་པ་བསྟན་པ་ཡིན་ཅིང་" དེ་ལྟར་
མཚོན་ནས་བསྟན་པ་ནི་གདུལ་བྱ་ཉེ་བའི་བསམ་པ་ལ་བལྟོས་པའི་དགོས་པའི་དབང་གིས་ཡིན་
ལ༑ འགྲེལ་ཆེན་དུ་སྐྱེ་བར་འགྱུར་རོ་ཞེས་གསུངས་པ་ནི། སྐད་ཅིག་བཅུ་དྲུག་སྐྱེ་བ་ན། རྣམ་
པ་འདི་ལྟ་བུས་ཆོས་རྣམས་ལ་དམིགས་ནས་སྐྱེ་བར་འགྱུར་རོ་ཞེས་པ་ཡིན་གྱི་རྣམ་པ་འདི་དག་
གི་མཇུག་ཏུ་སྐད་ཅིག་མ་བཅུ་དྲུག་སྐྱེ་བར་སྟོན་པ་མིན་ནོ། །རྣམ་པ་འདི་དག་སྦྱོར་ལམ་གྱི་རྣམ་
པར་བཞེད་པ་ནི་ཚིག་ལེའུར་བྱས་པ་ཉེ་བར་མཚོན་པ་ལྷུར་ལེན་པའི་གཞུང་གིས་མཐོང་ལམ་གྱི་
རྣམ་པའི་དོན་མ་བཤད་པར་འདོད་པ་དག་གི་ཕྱོགས་སུ་བསྟན་པར་འགྱུར་རོ། །ངག་དོན་ནི།
ཐེག་ཆེན་མཐོང་ལམ་ཆོས་ཅན། སྐད་ཅིག་མ་བཅུ་དྲུག་ཡོད་དེ། སྡུག་བསྔལ་ལ་ཆོས་བཟོད་
ནས་ལམ་ལ་རྗེས་ཤེས་ཀྱི་བར་དུ་ཡོད་པའི་ཕྱིར། གསུམ་པ་ལ་འདོད་པ་བརྗོད་པ་ནི། རྒྱན་
གྱི་འགྲེལ་བྱེད་ཁ་ཅིག་ནི། འདིར་མཐོང་ལམ་མདོར་བསྟན་གྱི་ཚིག་ལེའུར་བྱས་པའི་དོན་ཉེ་
བར་མཚོན་པ་ལྷུར་ལེན་པའི་རྒྱས་བཤད་ཀྱི་གཞུང་གི་རྣམ་པའི་དོན་ལ་བཤད་པར་མཐོང་བའི་
ལམ་གྱི་སྐད་ཅིག་མ་བཅུ་དྲུག་གི་གྲངས་ཉེ་བར་མཚོན་པ་ཉི་ཚེ་མཛད་པར་ཟད་དེ། བཤད་པ་
དང་མ་བཤད་པའི་ངེས་པར་འབྱེད་པའི་ཆ་དང་མཐུན་པ་ལ་སོགས་པའི་དོན་གྱི་ཚིག་ལེའུར་བྱས་
པ་རྣམས་སུའང་དེ་བཞིན་དུ་བལྟ་བར་བྱའོ། ཞེས་ཟེར་རོ། །གཉིས་པ་དེ་དགག་པ་ནི། སེང་
བཟང་སོགས་གཞན་དག་ན་རེ་དེ་ལྟ་ནའང་གཞུང་དེ་དག་གིས་ནི༑ མཉམ་གཞག་ཏུ་སྦྱོར་མཐོང་
སྒོམ་པའི་རིམ་པ་དང༌། རྗེས་ཐོབ་ཏུ་མངོན་རྟོགས་ཡིད་ལ་བྱེད་པའི་རིམ་པ་སོགས་མ་བསྟན་
པར་མངོན་པར་རྟོགས་པའི་རིམ་པ་ཅུང་ཟད་ཀྱང་མ་བསྟན་པར་འགྱུར་ལ། གཞན་ཡང་ཚིག་
དོན་ལའང་མ་ཞུགས་ཏེ། དམིགས་པ་དང་ནི་རྣམ་པ་དང༌། ཞེས་བྱ་བ་ལ་སོགས་པ་ཚིགས
སུ་བཅད་པའི་དོན་ཀྱང་ཇི་ལྟར་དྲང་ཞིང་། ཐེག་ཆེན་སྦྱོར་ལམ་ཉན་རང་གི་སྦྱོར་ལམ་ལས་
དམིགས་རྣམ་གྱིས་ཁྱད་པར་འཕགས་པར་བསྟན་པ་དང་འགལ་བར་འགྱུར་རོ། ཞེས་ཟེར་རོ།།
148

གཉིས་པ་ལ། སྒོམ་ལམ་གྱི་བྱེད་པ་དང༌། བྱེད་པ་ཅན་གྱི་སྒོམ་ལམ་གཉིས། དང་པོ་
ལ་གསུམ་གྱི་མཚམས་སྦྱར་ནི། མཐོང་བའི་ཞེས་སོགས་སོ། །རྩ་བ་ནི་ཀུན་ནས་ཞེས་སོགས་
སོ༑ ༑དེ་ཡང་དང་པོ་བཞི་དང་། ལྔ་པ་དང༌། དྲུག་པ་རྣམས་ནི་རིམ་བཞིན། སྒོམ་ལམ་གྱི་
བྱེད་འབྲས།རྒྱུ་མཐུན་གྱི་འབྲས་བུ། བདག་འབྲས་སོ། །འགྲེལ་པ་ནི། རྨུགས་རྒོད་སོགས་ཞི་
བས་རྣམ་པ་ཐམས་ཅད་དུ་སེམས་ལ་རང་དབང་ཉིད་དུ་བྱེད་པ་དང་། ང་རྒྱལ་བཅོམ་པས་དགེ་
བའི་བཤེས་གཉེན་ལ་སོགས་པ་སྐྱེ་བོ་དམ་པ་ཐམས་ཅད་ལ་འདུད་པ་དང༌། དེ་ལྟར་ཕྱི་ནང་གི་
མཐུན་རྐྱེན་གཉིས་དང་ལྡན་པས་ནང་གི་ཉེར་འཚེ་སྒོམ་སྤང་འདོད་ཆགས་ལ་སོགས་པ་ཟིལ་གྱིས་
གནོན་པ་དང་། ཕྱིའི་ཉེར་འཚེ་ཕ་རོལ་གྱིས་བྱས་པའི་གནོད་པ་རྗེས་སུ་སྒྲུབ་པའི་ཡུལ་མིན་པ་
ཉིད་དང༌། མཐར་ཐུག་གི་འབྲས་བུ་ཡང་དག་པར་རྫོགས་པའི་བྱང་ཆུབ་སྒྲུབ་པ་དང་། གནས་
སྐབས་སུ་རྟེན་སྒོམ་ལམ་པ་གནས་པའི་ཡུལ་ཡང་མཆོད་པར་བྱ་བ་ཉིད་དུ་བྱེད་པ་སྟེ༑ དེ་ལྟར
བྱེད་པ་རྣམ་པ་དྲུག་ཡིན་ནོ། །ངག་དོན་ནི། ཐེག་ཆེན་སྒོམ་ལམ་གྱི་བྱེད་པ་ཆོས་ཅན། དྲུག་
ཡོད་དེ། སེམས་ལས་སུ་རུང་ཞིང་། ཐེག་ཆེན་དགེ་བཤེས་ཀྱིས་འཛིན་པའི་བྱེད་པ་གཉིས།
ཕྱི་ནང་གིས་ཉེར་འཚེ་ཞི་བའི་བྱེད་པ་གཉིས། རྫོགས་བྱང་སྒྲུབ་ཅིང་རྟེན་ཡུལ་མཆོད་རྟེན་དུ་
བྱེད་པ་གཉིས་རྣམས་སུ་བྱེད་པའི་ཕྱིར།
གཉིས་པ་ལ་དབྱེ་བ་བསྟན་ནས། མཚམས་སྦྱར་བ་དང༌། སོ་སོའི་ངོ་བོ་འོ། །དང་པོ་
ནི༑ བྱེད་པའི་འོག་ཏུ་སོགས་སོ། །གཉིས་པ་ལ་ཟག་བཅས་སྒོམ་ལམ་དང་། ཟག་མེད་སྒོམ་
ལམ་གཉིས། དང་པོ་ལ་དབྱེ་བ་བསྟན་པས། མཚམས་སྦྱར་བ་དང་། སོ་སོའི་ངོ་བོ། །བྱེད་
ལས་ཀྱི་དོན་བསྡུ་བའོ། །དང་པོ་ནི། གཉིས་ཡོད་པ་དེའི་ཕྱིར་དང་པོ་ནི་སྒོམ་པའི་ལམ་ཟག་
པ་དང་བཅས་པ་འཆད་ཅིང་། དེ་ལའང་མོས་པ་དང་བསྔོ་བ་དང་། རྗེས་སུ་ཡི་རང་བ་ཡིད་
ལ་བྱེད་པ་ཅེས་བྱ་བ་རྣམ་པ་གསུམ་ཡོད་དོ། །དེ་ལ་མོས་པའི་ངོ་བོ་ནི། མཉམ་གཞག་ཏུ་ཆོས་
ཉིད་མངོན་སུམ་དུ་མཐོང་བའི་སྟོབས་ཀྱིས། རྗེས་ཐོབ་ཏུ་ཡུམ་ལ་ཡོན་ཏུན་ཇི་ལྟར་ཡོད་པ་ལྟར་
ངེས་པ་ཡིད་ཆེས་པའི་དྭང་བའོ། །དེ་ཡང་ཡུམ་ལ་དོན་གསུམ་སྒྲུབ་པའི་ནུས་པ་ཡོད་པ་ལས།
149

ཡུམ་གྱིས་རང་དོན་སྒྲུབ་ནུས་པའི་ཆ་ལ་མོས་པ་ཅུང་ཟད་ལྷག་པའི་སྒོམ་ལམ་ནི། རང་དོན་
མོས་པ་ཅེས་བྱ་ལ་མ་དག་ས་བདུན་གྱི་སྒོམ་ལམ་རྗེས་ཐོབ་ན་ཡོད་དེ། ས་དེ་དག་ཏུ་གང་ཟག་
གི་བདག་འཛིན་ལྷག་མ་མེད་པར་མ་སྤངས་པའོ། །ཡུམ་གྱི་རང་དོན་སྒྲུབ་པ་དང༌། གཞན་
དོན་སྒྲུབ་པའི་ནུས་པ་གཉིས་ཀ་ལ་ཆ་མཉམ་དུ་མོས་པ་ལྷག་པ་ནི་གཉིས་དོན་མོས་པ་ཡིན་ཅིང་།
ས་བརྒྱད་པ་དང་དགུ་པའི་རྗེས་ཐོབ་ན་ཡོད་དེ། ཉོན་ཡིད་སྤངས་པས་བདག་གཞན་མཉམ་ཉིད་
དུ་རྟོགས་པའི་ཕྱིར་རོ། །ཡུམ་གྱིས་གཞན་དོན་སྒྲུབ་པའི་ནུས་པ་ལ་ལྷག་པར་ཡིད་ཆེས་པའི་
མོས་པ་ནི་གཞན་དོན་མོས་པ་སྟེ། ས་བཅུ་པའི་རྗེས་ཐོབ་ན་ཡོད་དེ། སྐབས་དེར་གཞན་དོན་
སངས་རྒྱས་དང་ཆ་འདྲ་བའི་ཕྱིར། སྒོམ་ལམ་བསྔོ་བའི་མཚན་ཉིད། མོས་པ་སོགས་ལས་
བྱུང་བའི་དགེ་རྩ་རྫོགས་པའི་བྱང་ཆུབ་ཀྱི་རྒྱུར་བསྒྱུར་བར་བྱེད་པའི་འདུན་པ་མཚུངས་ལྡན་དང་
བཅས་པ་ཐེག་ཆེན་སྒོམ་ལམ་གྱིས་བསྡུས་པའོ།།སྐོམ་ལམ་རྗེས་སུ་ཡི་རང་ནི། རང་གཞན་
གྱི་དགེ་རྩ་ལ་དགའ་བའི་རྣམ་པ་ཅན་དྭང་བའི་ངོ་བོར་གྱུར་པའི་ཐེག་ཆེན་སྒོམ་ལམ། ཁ་ཅིག་
མོས་བསྔོ་ཡི་རང་གསུམ་པོ་འདི་སྒྲ་དོན་འཛིན་པའི་རྟོག་པ་མིན་ནོ། ཞེས་སྨྲ་བ་བབ་ཅོལ་ཏེ། སྒོམ་
ལམ་བསྔོ་བ་ཡིད་ལ་བྱེད་པས། བསྔོ་ས་མ་འོངས་པ་ན་འཐོབ་འགྱུར་གྱི་རྫོགས་པའི་སངས་རྒྱས་
དང༌། བསྔོ་བྱ་རང་གཞན་གྱིས་བསགས་པའི་དུས་གསུམ་གྱི་དགེ་རྩ་ཐམས་ཅད་མངོན་སུམ་
དུ་མཐོང་ངམ། དོན་སྤྱིའི་ཚུལ་དུ་དམིགས། དང་པོ་ལྟར་ན་ཀུན་རྫོབ་ཏུ་ཐལ་ལོ། །གཉིས་པ་
ལྟར་ན་སྒྲ་དོན་འཛིན་པའི་རྟོག་པ་མིན་པ་ཉམས་སོ། །འདིས་རྗེས་སུ་ཡི་རང་ལའང་མཚུངས་
ཤིང༌། མོས་པ་ཡུམ་གྱི་ཡོན་ཏན་ཇི་ལྟར་ཡོད་པ་ལྟར།ངེས་པའི་ངེས་ཤེས་སུ་བཤད་པར་གསལ་
ལོ༑ ༑འོ་ན་འདི་དག་ཟག་བཅས་སུ་བཤད་པ་ཟག་པ་གང་གང་གི་དབང་དུ་བྱས་པ་ཡིན་ཞེ་ན།
ཤེས་སྒྲིབ་ཀྱི་ཟག་བཅས་ཡིན་ཅིང་། དེ་ཡང་ཐེག་ཆེན་སྒོམ་ལམ་ཡིན་པས་བདེན་པར་འཛིན་
པའི་འཛིན་སྟངས་མེད་ཅིང་། ཤེས་སྒྲིབ་མིན་ལ། ཞེན་ཡུལ་ལ་མ་འཁྲུལ་པ་ཡིན་ཀྱང་། བདེན་
འཛིན་གྱི་བག་ལ་ཉལ་མ་སྤངས་པའི་རྒྱུད་ཀྱི་རྟོག་པ་ཡིན་པས་རང་ཡུལ་དེ་བདེན་པར་གྲུབ་པ་
ལྟ་བུར་སྣང་བའི་བདེན་སྣང་ཡོད་ཅིང་། དེའི་ཕྱིར་སྣང་ཡུལ་ལ་འཁྲུལ་བ་ཡིན་ལ། བདེན་
150

སྣང་དེ་ཡང་ཤེས་སྒྲིབ་ཀྱི་ས་བོན་ལས་བྱུང་བ་ཡིན་པས། ཤེས་སྒྲིབ་ཀྱི་ཟག་བཅས་སུ་འགྱུར་
བ་ཡིན་ནོ། །འོ་ན་ཤེས་སྒྲིབ་ཀྱི་ས་བོན་ལས་བྱུང་ན། ཤེས་སྒྲིབ་ཏུ་མི་འགྱུར་རམ་ཞེ་ན། འོ་
ན་ཉོན་མོངས་རྣམས་ཀྱང་ཤེས་སྒྲིབ་ཏུ་ཐལ་ལོ། །འདི་དག་ལ་ཁ་ཅིག་གིས་ལོག་པར་བཤད་
ཅིང༌། གཞན་དག་ཡིད་བརྟན་མ་རྙེད་པར་སྒྱུ་ཐབས་ཀྱིས་དོར་བར་སྣང་ངོ་། །གཉིས་པ་སོ་
སོའི་ངོ་བོ་ལ་གསུམ་ལས། མོས་པ་ལ་དངོས་དང་། ཕན་ཡོན་གཉིས། དང་པོ་ལ་གསུམ་
ལས། མཚམས་སྦྱར་ནི། གསུམ་པོ་རྣམས་ཀྱི་ནང་ནས་སྒོམ་པའི་ལམ་དང་པོ་མོས་པ་ཡིད་
ལ་བྱེད་པ་ཞེས་བྱ་བ་འཆད་དོ། །རྩ་བ་ནི། མོས་པ་ཞེས་སོགས་སོ། །ལུས་དང་། ཡན་ལག་
དང་། ཉིང་ལག་གི་དབྱེ་བའི་དབང་དུ་བྱས་པའོ། །འགྲེལ་བའང་དེ་ལྟར་གསུམ་ལས། རྩ་
བའི་དབྱེ་བ་ནི། ཟག་བཅས་སྒོམ་ལམ་ལ་གསུམ་ཡོད་པར་མ་ཟད། མོས་པའི་ངོ་བོ་ཡང་རྣམ་
པ་གསུམ་མོ། །གསུམ་པོ་གང་ཞེ་ན། ཡུམ་གྱིས་རང་དང༌། གཉིས་ཀ་དང༌། གཞན་གྱི་དོན་
སྒྲུབ་པའི་ནུས་པ་གསུམ་ལ་རིམ་བཞིན་དམིགས་པ་ཉིད་དང་། རང་དོན་དང༌། གཉིས་དོན་
དང༌། གཞན་དོན་མོས་པ་གསུམ་མོ། །འོ་ན་ཚོགས་ལམ་སོགས་སུ་ཡུམ་ལ་ཡོན་ཏན་ཇི་ལྟར
ཡོད་པ་ལྟར་མོས་པ་དེ་དག་ཀྱང་འདིར་གཟུང་ངམ་ཞེ་ན། འདི་ནི་རྗེས་ཐོབ་ཏུ་ཇི་ལྟར་མོས་པ་
བཞིན་མཉམ་གཞག་ཏུ་ཆོས་ཉིད་མངོན་སུམ་དུ་མཐོང་བའི་དགེ་བའི་ཆོས་ཀྱི་རྟེན་ནམ། འབྲས་
བུར་གྱུར་བ་སྒོམ་པའི་ལམ་གྱི་དབང་དུ་བྱས་པ་ཡིན་པས་དང་པོར་ཚོགས་ལམ་སོགས་སུ་མངོན་
དུ་མི་བྱེད་དོ། །ངག་དོན་ནི། ཐེག་ཆེན་སྒོམ་ལམ་མོས་པ་ཆོས་ཅན། གསུམ་དུ་ཡོད་དེ། མཉམ་
གཞག་ཏུ་ཆོས་ཉིད་མཐོང་བའི་སྟོབས་ཀྱིས་ཡུམ་གྱི་དོན་གསུམ་སྒྲུབ་པའི་ནུས་པ་ལ་རིམ་བཞིན་
ལྷག་པར་མོས་པའི་རང་ཉིད་མོས་པ་སོགས་གསུམ་ཡོད་པའི་ཕྱིར། གཞུང་འདི་ན་ཡང་ཅེས་
པ་འགྱུར་མ་དག་པ་སྟེ། འགྲེལ་ཆེན་ལས། ཇི་ལྟར་མོས་པ་བཞིན་མཐོང་བའི་དགེ་བའི་ཆོས་
ཀྱི་རྟེན་ཅན་བསྒོམ་པའི་ལམ་གྱི་དབང་དུ་བྱས་པ་ཡིན་པས། ཞེས་པ་ལྟར་བཤད་དོ། ཡན་ལག་
གི་དབྱེ་བ་ནི། དེ་དག་ཀྱང་ཞེས་སོགས་དང་། ཉིང་ལག་གི་དབྱེ་བ་ནི། དེ་ཡང་སོ་སོར་ཞེས་
སོགས་ཏེ། ངག་དོན་དབྱེ་སྦྱོར་རོ། །དེ་དག་གི་དོན་བསྡུ་བ་ནི། དེ་ལྟར་ན། སོགས་སོ། །
151

གཉིས་པ་མོས་པའི་ཕན་ཡོན་ལ། མཚམས་སྦྱར་ནི། དེ་སྒོམ་པའི་ཞེས་སོགས་སོ། །རྩ་
བ་ནི། ཤེས་རབ་ཅེས་སོགས་སོ། །འགྲེལ་བ་ནི། རྗེས་ཐོབ་ཏུ་ཡུམ་དོན་གསུམ་གྱི་འབྱུང་
གནས་སུ་ཇི་ལྟར་མོས་པ་བཞིན་མཉམ་གཞག་ཏུ་མཐོང་བའི་ཆོས་ཀྱི་མཚན་ཉིད་ཤེར་ཕྱིན་པ་
ལ་ཞུགས་པའི་མོས་པ་ཡིད་ལ་བྱེད་པ་དང་པོར་རང་དོན་མོས་པའི་གནས་སྐབས་དགུ་དག་ཏུ་སོ་
སོར་བསྟོད་པ་རྣམ་པ་དགུ་གོ་རིམ་བཞིན་དུ་སྔ་མ་ལས་ཕྱི་མ་གོང་ནས་གོང་དུ་མངོན་ང་ར་དགའ་
བར་བྱེད་ཅིང་བསྟོད་པར་འདོད། དེ་བཞིན་དུ་གཉིས་པ་གཉིས་དོན་མོས་པ་དང་གསུམ་པ་གཞན་
དོན་མོས་པའི་གནས་སྐབས་དགུ་དག་ཏུ་སོ་སོར་བཀུར་པ་དང་བསྔགས་པ་རྣམ་པ་དགུ་དགུས་
གོ་རིམ་བཞིན་དུ་གོང་ནས་གོང་དུ་མངོན་པར་དགའ་བར་བྱེད་ཅིང་བཀུར་པ་དང་བསྔགས་པར་
འདོད་དེ། དེས་ན་བསྟོད་པ་ལ་སོགས་པ་འདི་དག་ནི་སངས་རྒྱས་ཀྱིས་མོས་པ་སྒོམ་པའི་བྱང་
སེམས་ཀྱི་ཡོན་ཏན་གྱི་དོན་ཡང་དག་པ་ཇི་ལྟ་བ་བཞིན་རྟོགས་ནས་ཡོན་ཏན་ཇི་ལྟར་ཡོད་པ་བཞིན་
བརྗོད་པའི་མཚན་ཉིད་ཅན་ཡིན་གྱི་ཡོན་ཏན་ཡོད་པ་དང་མི་འཚམས་པར་བརྗོད་པའི་གཅམ་
བུའམ་ངོ་བསྟོད་ཀྱི་ངོ་བོ་ཉིད་ནི་མིན་ནོ། །རྩ་འགྲེལ་ལ། ངག་དོན་ནི། ཤེས་བྱ་ཆོས་ཅན།
སྒོམ་ལམ་མོས་པ་ཕན་ཡོན་ཆེན་པོ་དང་བཅས་པ་ཡིན་ཏེ། དེའི་སྟོབས་ཀྱིས་དེ་སྒོམས་པའི་བྱང་
སེམས་སྒོམ་ལམ་པ་ལ་སངས་རྒྱས་ཐུགས་རངས་པའི་བསྟོད་བཀུར་བསྔགས་གསུམ་མཛད་པ་
འཐོབ་པའི་ཕྱིར།
གཉིས་པ་བསྔོ་བ་ལ་མཚམས་སྦྱར་ནི། དེ་ལྟར་མོས་པ་ལས་དེ་བྱང་ཆུབ་ཀྱི་ཡན་ལག་
ཏུ་བསྒྱུར་པའི་བསྔོ་བ་འབྱུང་བས་གཉིས་པ་བསྔོ་བ་ཡིད་ལ་བྱེད་པ་འཆད་དོ། །རྩ་བ་ནི། ཡོངས་
སུ་ཅེས་པ་རྐང་པ་གཉིས་ཀྱིས་བསྔོ་བའི་ངོ་བོ་སྟོན་ཅིང་། ཁམས་གསུམ་རྟོགས་པ་མ་ཡིན་དང༌།
ཞེས་པའི་བར་རྣམས་ཀྱིས་བསྔོ་བའི་ཁྱད་ཆོས་སྟོན་ལ། ལྷག་མས་བསྔོ་བའི་དབྱེ་བ་སྟོན་ནོ། །དེ་
ཡང་དེ་ནི་ཞེས་པ་རྐང་པ་གཅིག་གིས་བསྔོ་པྱའི་རྫས་ལ། མངོན་ཞེན་འགོག་པ་དང༌། དེ་ནས་
གཅིག་གིས་བསྔོ་བྱེད་ཀྱི་སེམས་ལ་མངོན་ཞེན་འགོག་པ་དང་། དབེན་པ་དང་ཞེས་པས། བསྔོ་
བ་པོ་གང་ཟག་ལ་མངོན་ཞེན་འགོག་པ་དང༌། སངས་རྒྱས་བསོད་རྣམས་ཚོགས། །རང་བཞིན་
152

དྲན་པའི་སྤྱོད་ཡུལ་ཅན། ཞེས་པས་བསྔོ་རྒྱུའི་དགེ་རྩ་ལ་རྟེན་གྱི་ངོས་ནས་བཟང་ངན་དུ་བདེན་
ཞེན་འགོག་པ་དང༌། ཐབས་བཅས་ཅེས་པས་དགེ་རྩ་ཕྱིན་དྲུག་ལ་ངོ་བོའི་སྒོ་ནས་བཟང་ངན་
དུ་བདེན་ཞེན་འགོག་པ་དང༌། མཚན་མ་མེད་པ་དང་། ཞེས་པས་བསྔོ་བྱེད་སོགས་དེ་དག་ཐམས་
ཅད་ལ་བདེན་མེད་དུ་བདེན་པར་ཞེན་པ་འགོག་པ་དང༌། སངས་རྒྱས་རྗེས་སུ་ཡི་རང་དང་། ཞེས་
པ་ཇི་ལྟར་བསྔོ་བའི་ཚུལ་འཁོར་གསུམ་མི་དམིགས་པར་བསྔོ་བ་དང་། ཁམས་གསུམ་རྟོགས་
པ་མ་ཡིན་དང་ཞེས་པས་བསྔོ་བ་ཁམས་གསུམ་དུ་མི་བསྔོ་བར་རྫོགས་བྱང་དུ་བསྔོ་བར་བསྟན་
ནོ༑ འགྲེལ་བ་ནི་བསྔོ་བ་པོ་ཐེག་པ་གསུམ་གྱིས་གདུལ་བར་བྱ་བའི་སེམས་ཅན་ལ་ལམ་གསུམ་
ཉེ་བར་སྟོན་པའི་རྒྱུའི་ངོ་བོའི་བྱེད་པ་དང་སྡོམ་པ་བྱང་སེམས་ཀྱིས་ཆེད་དུ་བྱ་བ་སེམས་ཅན་ཐམས་
ཅད་ཀྱི་དོན་གྱི་དགོས་པ་མི་ཟད་པར་བྱ་བའི་ཕྱིར། བསྔོ་ས་ཡང་དག་པར་རྫོགས་པའི་བྱང་ཆུབ་
ཏུ་བསྔོ་བའི་ཚུལ་རྣམ་པ་བཅུ་གཉིས་བྱེད་དོ། །བཅུ་གཉིས་གང་ཞེ་ན། མིང་དོན་གོ་རིམ་སྦྱར་
ནས་བཤད་པ་ནི། ཇི་སྐད་བཤད་པའི་མོས་པའི་དགེ་བ་བྱང་ཆུབ་ཏུ་བསྔོ་བས་ཉན་རང་ལས་
ཁྱད་པར་ཅན་ཞེས་དེ་ལྟར་མདོ་ལས་མིང་དུ་བཏགས་པའི་བསྔོ་བ་ཡིད་ལ་བྱེད་པ་ནི་བླ་ན་མེད་
པའི་བྱང་ཆུབ་མི་དམིགས་པ་ལ་དམིགས་པའི་བསྔོ་བའོ། །མི་དམིགས་པའི་བསྔོ་བ་ཞེས་དེ་ལྟར་
མིང་དུ་བཏགས་པ་ཡིད་ལ་བྱེད་པ་ན་བསྔོ་བྱ་ཚུལ་ཁྲིམས་ལ་སོགས་པའི་ཕུང་པོ་བདེན་པར་མི་
དམིགས་པ་ལ་དམིགས་པའོ། །ཕྱིན་ཅི་མ་ལོག་པ་ནི་སྔོ་བར་བྱེད་པའི་སེམས་དང་། དབེན་
པ་ནི་བསྔོ་བ་པོའི་གང་ཟག་བདག་ལ་སོགས་པ་དང་ལྡན་པའི་དངོས་པོ་དང་དེའི་དགེ་བའི་རྩ་བའི་
ཚོགས་ཀྱི་རང་བཞིན་དྲན་པའི་བསྔོ་བ་ནི་དུས་གསུམ་གྱི་སངས་རྒྱས་ཀྱི་དགེ་བ་དང༌། བྱང་སེམས་
རང་གི་དགེ་བ་བཟང་ངན་དུ་དོན་དམ་པར་མི་དམིགས་པ་ལ་དམིགས་པའི་བསྔོ་བའོ། །ཐབས་
ལ་མཁས་པ་དང་བཅས་པའི་བསྔོ་བ་ཡིད་བྱེད་ནི། སྦྱིན་པ་ལ་སོགས་པ་དྲུག་ལ་བཟང་ངན་གྱི
ཁྱད་པར་དོན་དམ་པར་མི་དམིགས་པ་ལ་དམིགས་པའི་བསྔོ་བའོ། །མཚན་མ་མེད་ཅེས་པའི་
མིང་དུ་བཏགས་པའི་བསྔོ་བ་ཡིད་བྱེད་ནི། བསྔོ་བྱ་སོགས་དེ་དག་ཐམས་ཅད་བདེན་མེད་དུ་བདེན་
པའི་མཚན་མ་མི་དམིགས་པ་ལ་དམིགས་པའི་བསྔོ་བའོ། །སངས་རྒྱས་ཀྱིས་གནང་བའི་མིང་
153

ཅན་ནི་འཁོར་གསུམ་གྱི་ལམ་ཐམས་ཅད་བདེན་པར་མི་དམིགས་པ་ལ་དམིགས་པའི་བསྔོ་
བའོ། །བསྔོ་ས་ཁམས་གསུམ་པར་མ་གཏོགས་པའི་མིང་ཅན་ནི། འདོད་པ་ལ་སོགས་པའི་ཁམས་
བདེན་པར་མི་དམིགས་པ་ལ་དམིགས་པའོ། །བསོད་ནམས་ཆེན་པོ་འབྱུང་ངར་ཆུང་ངུ་ཞེས་
དེ་ལྟར་མིང་དུ་བཏགས་པའི་བསྔོ་བ་ནི་གདུལ་བྱ་དགེ་བ་བཅུ་ལ་སོགས་པའི་ལས་ཀྱི་ལམ་ལ་བཀོད་
པའི་དགེ་བ་བདེན་པར་མི་དམིགས་པ་ལ་དམིགས་ནས་བསྔོ་བའོ། །བསོད་ནམས་ཆེན་པོ་འབྱུང་
བ་འབྲིང་གི་མིང་ཅན་ནི་གདུལ་བྱ་རྒྱུན་དུ་ཞུགས་པ་ལ་སོགས་པ་ལ་བཀོད་པའི་དགེ་བ་མི་དམིགས་
པ་ལ་དམིགས་ནས་བསྔོ་བའོ། །བསོད་ནམས་ཆེན་པོ་འབྱུང་བ་ཆེན་པོ་ཞེས་བྱ་བ་དེ་ལྟར་མིང་
དུ་བཏགས་བའི་བསྔོ་བ་ཡིད་ལ་བྱེད་པ་ནི་གདུལ་བྱ་བླ་ན་མེད་པའི་བྱང་ཆུབ་ལ་གནས་པར་བྱས་
པའི་དགེ་བ་རྣམས་བདེན་པར་མི་དམིགས་པ་ལ་དམིགས་ནས་བསྔོ་བའོ། །རྩ་འགྲེལ་ལ་ངག་
དོན་ནི། བྱང་སེམས་ཀྱིས་ཡུམ་ལ་མོས་པ་སྒོམ་པ་སོགས་ཀྱི་དགེ་རྩ་རྫོགས་བྱང་དུ་བསྔོས་པའི་
བསྔོ་བ་ཆོས་ཅན། ཚུལ་བཅུ་གཉིས་ཡོད་དེ། བསྔོ་བའི་རང་བཞིན་དང༌། ཁྱད་ཆོས་བརྒྱད་
དང༌། དབྱེ་བ་གསུམ་རྣམས་སུ་ཡོད་པའི་ཕྱིར།
གསུམ་པ་རྗེས་སུ་ཡི་རང་ལ་གསུམ་ལས། མཚམས་སྦྱར་ནི། དེ་ལྟར་སོགས་སོ། །རྩ་
བ་ནི། ཐབས་དང་སོགས་ཏེ་དང་པོས་རང་ཚུལ། །གཉིས་པ་ལ་རང་ཡུལ། ཐ་མ་གཉིས་
ཀྱིས་ངོ་བོ་བསྟན་ནོ། །འགྲེལ་པ་ནི་ཀུན་རྫོབ་ཏུ་ཐབས་ཀྱིས་དགེ་རྩ་རྣམས་དམིགས་ནས་དོན་
དམ་པར་མི་དམིགས་པ་ཉིད་ཀྱིས་རང་གཞན་གྱི་དགེ་བའི་རྩ་བ་རྣམས་ལ་རབ་ཏུ་དགའ་བའི་སེམས་
ཀྱིས་རྗེས་སུ་ཡི་རང་བར་བྱ་བ་དག་ཡིན་ནོ། །ངག་དོན་ནི། ས་གཉིས་པའི་སྒོམ་ལམ་རྗེས་
སུ་ཡི་རང་ཆོས་ཅན། སྒོམ་ལམ་རྗེས་སུ་ཡི་རང་ཡིན་ཏེ། རང་གཞན་གྱི་དགེ་བ་ལ་ཐབས་
ཤེས་ཁྱད་པར་ཅན་གྱི་སྒོ་ནས་དགའ་བ་སྒོམ་པའི་སྒོམ་ལམ་ཡིན་པའི་ཕྱིར། གསུམ་པ་ནི། གསུམ་
ཡོད་པ་དེ་ལ་མོས་པ་ཡིད་ལ་བྱེད་པས་ནི་འབྱུང་ཁུངས་དག་ནས་གསེར་གྱི་གར་བུ་བཞིན་དུ་བསོད་
ནམས་གསར་པ་མངོན་པར་འདུ་བྱེད་དོ། །བསྔོ་བ་ཡིད་ལ་བྱེད་པས་ནི་བསོད་ནམས་དེ་གསེར་
མགར་གྱིས་གསེར་སྦྲམ་རྒྱན་དུ་བསྒྱུར་བ་བཞིན་དུ་ཡང་དག་པར་རྫོགས་པའི་བྱང་ཆུབ་ཀྱི་ཡན་
154

ལག་ཏུ་བྱེད་དོ། །རྗེས་སུ་ཡི་རང་བ་ཡིད་ལ་བྱེད་པས་ནི་རང་དང་གཞན་གྱི་བསོད་ནམས་བྱ་
བ་མཉམ་པ་ཉིད་འཐོབ་ཅིང་གཞན་གྱི་དགེ་བ་འདུས་བྱས་དང་། དེ་ལ་རྗེས་སུ་ཡི་རང་བ་བསོད་
ནམས་མཉམ་ཞེས་བྱ་བ་སྟེ། དེ་ཡང་ས་ཐོབ་པའི་དབང་དུ་བྱས་པའོ། །
གཉིས་པ་ཟག་མེད་སྒོམ་ལམ་ལ། དབྱེ་བའི་སྒོ་ནས་མཚམས་སྦྱར། སོ་སོའོ་ངོ་བོ་རྒྱས་
པར་བཤད་པའོ། །དང་པོ་ནི། ཟག་པ་དང་བཅས་པའི་འོག་ཏ་ཟག་པ་མེད་པའི་སྒོམ་པའི་ལམ་
སྟེ༑ དེ་ཡང་སྒྲུབ་པ་སྒོམ་ལམ་དང༌། རྣམ་དག་སྒོམ་ལམ་རྣམ་པ་གཉིས་སོ། །འདི་གཉིས་
ཀྱི་ཁྱད་པར་ཁ་ཅིག་རྟོགས་པ་དང༌། སྤངས་པའོ། ཞེས་སྨྲ་བ་མི་འཐད་དེ། སྤངས་པ་ནི་འགོག་
བདེན་ཡིན་པས། སྒོམ་ལམ་དུ་མི་འཐད་པའི་ཕྱིར་རོ། །དེས་ན་བར་ཆད་མེད་ལམ་དང་། རྣམ་
གྲོལ་ལམ་ཡིན་པར་ཤེས་པར་བྱའོ། །གཉིས་པ་ལ་གཉིས་ལས། སྒྲུབ་པ་སྒོམ་ལམ་ལ་མཚམས་
སྦྱར་ནི། གཉིས་ཡོད་པ་དེའི་ཕྱིར་དང་པོ་ཡོན་ཏན་མངོན་པར་སྒྲུབ་པའི་མཚན་ཉིད་ཀྱི་སྒོམ་
པའི་ལམ་འཆད་དོ། །རྩ་བ་ནི། དེ་ཡི་ངོ་ཞེས་སོགས་སོ། །འགྲེལ་བ་ནི། ཟག་མེད་སྒོམ་
ལམ་གྱི་ངོ་བོ་ནི་གཟུགས་ལ་སོགས་པ་ཕྱིན་ཅི་མ་ལོག་པར་མཐོང་བའི་ཤེས་རབ་ཉིད་དོ། །དེ་
མ་ཟིན་པའི་ཕར་ཕྱིན་གཞན་གྱིས་སངས་རྒྱས་མི་འཐོབ་པའི་མཆོག་ཉིད་དོ། །ཆོས་ཐམས་ཅད་
ཀྱི་ཁྱད་པར་སྐྱེ་བ་མེད་པར་རྟོགས་པར་སྦྱོར་བ་ནི་ཀུན་ལ་བདེན་པར་མངོན་པར་འདུ་མི་བྱེད་
པ་སྒོམ་ལམ་གྱི་རྣམ་པའོ། །གནས་སྐབས་སུ་དེ་ལྟ་བུའི་ངོ་བོ་ཉིད་ལ་སོགས་པ་དང་ལྡན་པའི་
ལམ་ཆོས་རྣམས་མི་དམིགས་པ་ཉིད་དུ་རྟོགས་པ་གོང་མ་གོང་མ་རིམ་བཞིན་རྣལ་འབྱོར་བའི་
རྒྱུད་ལ་བསྐྱེད་པ་ནི་གཏོད་པར་བྱེད་པའོ། །མཐར་ཐུག་དོན་ཆེན་པོ་སངས་རྒྱས་ཉིད་དུ་བྱེད་
པའི་ཕྱིར་དོན་ཆེན་པོ་ཉིད་དོ། །ངག་དོན་ནི། ས་གཉིས་པའི་བར་ཆད་མེད་ལམ་ཆོས་ཅན།
སྒྲུབ་པ་སྒོམ་ལམ་ཡིན་ཏེ། སྦྱིན་སོགས་ལས་ཁྱད་པར་འཕགས་པ་ཆོས་ཐམས་ཅད་བདེན་མེད་
དུ་མངོན་སུམ་དུ་མཐོང་བའི་ཤེས་རབ་ཀྱི་ངོ་བོར་གྱུར་བས་གནས་སྐབས་དང་མཐར་ཐུག་གི་
ཡོན་ཏན་ཁྱད་པར་བསྐྱེད་པའི་སྒོམ་ལམ་བར་ཆད་མེད་ལམ་ཡིན་པའི་ཕྱིར།
གཉིས་པ་ལ་རྒྱུ་དང་། རང་བཞིན་གཉིས། དང་པོ་ལ་མཚམས་སྦྱར་ནི། དེའི་འོག་ཏུ་
155

སོགས་སོ། །རྩ་བ་ནི་སངས་རྒྱས་སོགས་ཏེ། དང་པོ་གསུམ་གྱིས་མཐུན་རྐྱེན་དང༌། ལྷག་
མས་འགལ་རྐྱེན་བསྟན་ནོ། །འགྲེལ་བ་ལ་གཉིས་ལས། མཐུན་རྐྱེན་ནི། སངས་རྒྱས་ལ་སོགས་
པ་མཉེས་པར་བྱེད་པ་དང་། སྦྱིན་པ་ལ་སོགས་པའི་ཕ་རོལ་ཏུ་ཕྱིན་པ་རྫོགས་པར་བྱེད་པ་དང༌།
ཞི་གནས་ལ་མཁས་པ་ཞེས་བྱ་བ་ནི། ལྷག་མཐོང་གི་ངོ་བོ་རྣམ་དག་སྒོམ་ལམ་སྐྱེ་བའི་རྒྱུ་དག་
ཡིན་ནོ། །འགལ་རྐྱེན་ནི། ནང་གི་རིགས་དམན་པས་ཆོས་ཟབ་མོ་ལ་མ་མོས་པ་དང༌། དབང་
པོ་དམན་པས་དངོས་པོར་འཛིན་པ་དང༌། ཕྱིའི་རྐྱེན་བདུད་ཀྱིས་གནོད་པ་བྱས་པ་དང༌། མི་
དགེ་བའི་གྲོགས་པོ་དང་འགྲོགས་པ་ཞེས་བྱ་བ་ནི་སྒོམ་ལམ་མི་སྐྱེ་བའི་རྒྱུ་དག་ཡིན་ནོ། །ངག་
དོན་ནི། རྣམ་དག་སྒོམ་ལམ་ཆོས་ཅན། ཁྱོད་ཕྱི་ནང་གི་མཐུན་རྐྱེན་ཇི་སྐད་བཤད་པ་ཚང་
ཤིང་། ཕྱི་ནང་གི་འགལ་རྐྱེན་ཇི་སྐད་བཤད་པ་དེ་དག་དང་བྲལ་བ་ལས་སྐྱེ་དགོས་ཏེ། ཤེས་
སྒྲིབ་ཀྱི་ཟག་པ་མེད་པའི་ལྷག་མཐོང་གི་ཡེ་ཤེས་ཡིན་པའི་ཕྱིར། གཉིས་པ་ལ། སྤྱིར་བསྟན་
པ་དང་། བྱེ་བྲག་ཏུ་བསྟན་པ་གཉིས། དང་པོ་ལ་མཚམས་སྦྱར་ནི། དེ་ལྟར་འཐོབ་པ་དང་མི་
འཐོབ་པའི་རྒྱུ་དག་དང༌། དེ་ནས་སྐབས་སུ་བབ་པ་རྣམ་པར་དག་པའི་འཕགས་པ་སོ་སོའི་ཁྱད་
པར་མ་ཕྱེ་པར་སྤྱིར་འཆད་དོ། །རྩ་བ་ནི། འབྲས་བུ་སོགས་སོ། །འགྲེལ་པ་ནི། འདིར་གང་
དག་ཡུལ་ཅན་རྣམ་གྲོལ་ལམ་དྲི་མས་དག་པ་ན། དེའི་ཡུལ་གཟུགས་སོགས་ཀྱང་དྲི་མ་དེ་དག་
ཅེས་འཆད་པ་མི་འཐད་དེ། དེ་ལྟར་ན་སངས་རྒྱས་ཀྱི་ཡེ་ཤེས་དྲི་མས་དག་པ་ན། ཆོས་ཐམས་
ཅད་དྲི་མས་དག་དགོས་པས་དྲི་མ་ཤེས་བྱ་ལ་མི་སྲིད་པར་འགྱུར་རོ། །ཁ་ཅིག་ཕྱོགས་དེ་ལ་
དགག་པ་དེ་ལྟར་བརྗོད་ནས། རང་ལུགས་འཇོག་པ་ན་དེས་ན་རྒྱུ་བར་ཆད་མེད་ལམ་གྱིས་བསལ་
བའི་དྲི་མ་དེ་ཉིད་ཀྱིས་དེའི་ཡུལ་གཟུགས་སོགས་ཀྱང་རྣམ་པར་དག་པས་ན། འབྲས་བུ་རྣམ་
པར་དག་པས་གཟུགས་རྣམ་པར་དག་པར་བརྗོད་ཀྱི། སྤྱིར་ཡུལ་ཅན་དག་པས་ཡུའ་དག་ཅེས་
བརྗོད་པ་ནི་མིན་ནོ། །ཞེས་སྨྲ་བ་ནི། དེ་མ་ཐག་ཏུ་བར་མ་ཆད་པར་ནང་འགལ་དངོས་སུ་སྨྲ་
བ་སྟེ། རྣམ་མཁྱེན་སྐད་ཅིག་དང་པོའི་རྒྱུ་བར་ཆད་མེད་ལམ་གྱིས་བསལ་བའི་དྲི་མ་དེས་རྣམ་
མཁྱེན་དེའི་ཡུལ་གཟུགས་སོགས་ཀྱང་དག་པར་ཐལ་ལོ། །འདོད་ན་སངས་རྒྱས་ཀྱི་ཡེ་ཤེས་
156

དྲི་མས་དག་ན། ཆོས་ཐམས་ཅད་དྲི་མས་དག་མི་དགོས་པ་ཉམས་སོ། །བར་ཆད་མེད་ལམ་
དྲི་མས་དག་པ་ན་དྲི་མ་དེ་ཉིད་ཀྱིས། དེའི་ཡུལ་སོགས་ཀྱང་དག་དགོས་པ་དང༌། ཡུལ་ཅན་
དག་པས་ཡུལ་དག་མི་དགོས་པ་འང་རང་ཚིག་འགལ་བ་ཡིན་ནོ། །དེས་ན་འདིའི་གཟུགས་སོགས་
ཞེས་པ་ནི། ཡུལ་ཙམ་ལ་ཟེར་བ་མིན་གྱི། རྣམ་གྲོལ་ལམ་སྐྱེས་པའི་གང་ཟག་གི་གཟུགས་སོགས་
ཕུང་པོ་ལྔའི་ཆོས་ཉིད་ལ་ཟེར་བ་ཡིན་ལ། དེའི་ཕྱིར་འགྲེལ་ཆེན་དུ་ཀུན་རྫོབ་དེ་བཞིན་ཉིད་གང་
ཡིན། །ཅེས་པ་ལུང་དྲངས་ནས་དེ་དང་མཐུན་པར་བཤད་ཅིང༌། གཟུགས་ལ་སོགས་པའི་སྒྱུ་
མ་ལྟ་བུར་གྱུར་པའི་རྣམ་པར་དག་པ་གང་ཡིན་པ་དེ་ཉིད་ཅེས་སོགས་སོ། །དེས་ན་ས་གཉིས་
པའི་རྣམ་གྲོལ་ལམ་མི་མཐུན་ཕྱོགས་ཀྱིས་དག་པའི་དག་པ་དང༌། ས་གཉིས་པའི་ཕུང་པོའི་ཆོས་
ཉིད་དྲི་མས་དག་པའི་དག་པ་རིགས་ཐ་མི་དད་དེ། གཉིས་ཀའི་དག་བྱ་ས་གཉིས་པའི་ངོ་སྐལ་
གྱི་སྤང་བྱར་གྱུར་པའི་དྲི་མ་དེ་ཉིད་ཡིན་པས་སོ། ཞེས་བྱ་བ་ཡིན་ནོ། །ཚིག་དོན་ནི། འཕགས་
པའི་གང་ཟག་གི་དགེ་སྦྱོང་གི་ཚུལ་གྱི་འབྲས་བུ་རྣམ་གྲོལ་ལམ་གང་ཡིན་པ་དེ་རང་གི་མི་མཐུན་
པའི་ཕྱོགས་ཐམས་ཅད་དང་བྲལ་བ་ཉིད་ཀྱིས་རྣམ་པར་དག་པ་གང་ཡིན་པ་དེ་ཉིད་གང་ཟག་དེའི་
གཟུགས་ལ་སོགས་པའི་ཆོས་ཉིད། རྣམ་པར་དག་པ་ཡིན་ཏེ། གང་གི་ཕྱིར་ན་དེ་དག་རྣམ་པར་
དག་པ་ངོ་བོ་ཐ་མི་དད་ཅིང༌། རིགས་སོ་སོར་བཅད་དུ་མེད་པ་ཉིད་ཀྱི་ཕྱིར། དེར་ཐལ། དེ་
གཉིས་རང་གི་མཚན་ཉིད་གློ་བུར་དྲི་བྲལ་དང་། སྤྱིའི་མཚན་ཉིད་རང་བཞིན་རྣམ་དག་གང་
གི་ཆ་ནས་ཀྱང་རིགས་དང་ངོ་བོ་ཐ་དད་པ་ཉིད་མིན་པ་དེའི་ཕྱིར། དེར་ཐལ། ས་གཉིས་པའི་
འབྲས་བུ་རྣམ་གྲོལ་ལམ་དང་། ས་གཉིས་པ་བ་གཟུགས་ལ་སོགས་པའི་ཆོས་ཉིད་རྣམ་པར་དག་
པ་ནི་གཉིས་ཀ་ཡང་ས་གཉིས་པའི་ངོ་སྐལ་གྱི་སྤང་བྱར་གྱུར་པའི་གཟུགས་ལ་སོགས་པ་ལ་བདག་
ཏུ་མངོན་པར་ཞེན་པ་ལ་སོགས་པ་དང་བྲལ་བས་རབ་ཏུ་ཕྱེ་བའི་རྣམ་དག་ཡིན་པ་ཉིད་ཀྱིས་སོ། །དེ་
ལྟར་ན་གཟུགས་རྣམ་པར་དག་པས་འབྲས་བུ་རྣམ་པར་དག་པར་མདོ་ལས་བརྗོད་དོ། །ངག་
དོན་ནི། ས་གཉིས་པའི་རྣམ་གྲོལ་ལམ་རང་གི་མི་མཐུན་ཕྱོགས་ཀྱིས་དག་པའི་དག་པ་དང་། ས་
གཉིས་པ་བ་ཕུང་པོའི་ཆོས་ཉིད་དྲི་མས་དག་པའི་དག་པ་ཆོས་ཅན། རིགས་དང་ངོ་བོ་ཐ་མི་དད་
157

དེ༑ ས་གཉིས་པའི་ངོ་སྐལ་གྱི་དྲི་མས་དག་པའི་རབ་ཏུ་བྱེ་བའི་དེའི་རྒྱུད་ཀྱི་རྣམ་དག་ཡིན་པའི་
ཕྱིར། གཉིས་པ་ལ་འཕགས་བཞིའི་རྣམ་དག་གི་དབྱེ་བ། སངས་རྒྱས་ཀྱི་རྣམ་དག་ཤིན་ཏུ་བར་
སྒྲུབ་པ། སྒྲུབ་བྱེད་ལ་ཀླན་ཀ་སྦངས་ཏེ་བཤད་པའོ། དང་པོ་ལ་མཚམས་སྦྱར་ནི། རྣམ་པར་
སོགས་སོ། །རྩ་བ་ནི་ཉོན་མོངས་སོགས་སོ། །འགྲེལ་པ་ནི། ཉན་ཐོས་དགྲ་བཅོམ་གྱི་རྒྱུད་ཀྱི་
རྣམ་གྲོལ་ལམ་རང་གི་མི་མཐུན་ཕྱོགས་ཀྱིས་དག་པའི་དག་པ་ཆོས་ཅན། ཉན་ཐོས་ཀྱི་དག་པ་
ཡིན་ཏེ། འདོད་ཆགས་ལ་སོགས་པའི་ཉོན་མོངས་པ་ཙམ་སྤངས་པས་རབ་ཏུ་ཕྱེ་བའི་དག་པ་
ཡིན་པའི་ཕྱིར། རང་སངས་རྒྱས་ཀྱི་རྒྱུད་ཀྱི་དེ་ཆོས་ཅན། རང་སངས་རྒྱས་ཀྱི་དག་པ་ཡིན་
ཏེ༑ ཉོན་མོངས་དེ་དང་ཤེས་བྱའི་སྒྲིབ་པའི་ཕྱོགས་གཅིག་པོ་གཟུང་བས་རྣམ་པར་རྟོག་པ་ཙམ་
སྤངས་པས་རབ་ཏུ་ཕྱེ་བའི་དག་པ་ཡིན་པའི་ཕྱིར། བྱང་སེམས་འཕགས་པའི་དེ་ཆོས་ཅན། བྱང་
ཆུབ་སེམས་དཔའ་རྣམས་ཀྱི་དག་པ་ཡིན་ཏེ། ཐེག་པ་གསུམ་གྱི་དྲི་མ་སྟེ། རང་གི་ངོ་སྐལ་གྱི་
སྒྲིབ་པ་ཉོན་མོངས་དང་། གཟུང་རྟོག་དང་། འཛིན་རྟོག་གཉིས་ཀ་སྤངས་པས་རབ་ཏུ་ཕྱེ་བའི་
དག་པ་ཡིན་པའི་ཕྱིར། གློ་བུར་དྲི་མས་ཤིན་ཏུ་རྣམ་པར་དག་པ་རང་བཞིན་རྣམ་དག་གི་ཆོས་
ཀྱི་དབྱིངས་ལས་བྱང་བ་ཉིད་ནི་ཆོས་ཅན། བླ་ན་མེད་པའི་སངས་རྒྱས་ཀྱི་ཡིན་པར་འདོད་དེ
ཉོན་མོངས་པ་དང་ཤེས་བྱའི་སྒྲིབ་པ་བག་ཆགས་དང་བཅས་པ་རྣམ་པ་ཐམས་ཅད་དུ་སྤངས་པས་
རབ་ཏུ་ཕྱེ་བའི་དག་པ་ཡིན་པའི་ཕྱིར། གཉིས་པ་ལ། དྲི་བ་ནི། ལམ་ཤེས་པ་ཉིད་ཀྱི་སྐབས་
སུ་བྱང་སེམས་ཀྱི་རྣམ་པར་དག་པ་སྨོས་པའི་ཞར་ལ་སོགས་སོ། །ལན་ལ་གཉིས་ལས། རྩ་
བ་ནི། ས་དགུ་ལ་ནི་སོགས་སོ། །འགྲེལ་པ་ནི།འདོད་པའི་ཁམས་དང༌། བསམ་གཏན་དང།
གཟུགས་མེད་པའི་སྙོམས་པར་འཇུག་པ་དག་སྟེ། ས་དགུ་ལ་བརྟེན་པའི་བྱང་སེམས་ཀྱི་སྒོམ་
ལམ་ཆུང་ངུའི་ཆུང་ངུ་ལ་སོགས་པ་རྣམ་པ་དགུ། མི་མཐུན་ཕྱོགས་ཆེན་པོའི་ཆེན་པོ་ལ་སོགས་
པ་རྣམ་པ་དགུའི་གཉེན་པོའི་ངོ་བོར་གོ་རིམ་བཞིན་དུ་དྲི་མའི་རྣམ་པ་ཐམས་ཅད་དང་བྲལ་བའི་
སྒོ་ནས་རྣམ་པར་དག་པའི་རྒྱུ་དང་། ཉན་རང་གི་སྒོམ་ལམ་ཅིག་ཤོས་དྲི་མ་ཕྱོགས་གཅིག་གིས་
རྣམ་པར་དག་པའི་རྒྱུ་ཡིན་པའི་ཕྱིར། འབྲས་བུ་སངས་རྒྱས་དང་ཉན་རང་གི་རྣམ་པར་དག་
158

པ་ཤིན་ཏུ་བ་དང་ཅིག་ཤོས་ཞེས་བྱའོ། །ངག་དོན་ནི་ཤེས་བྱ་ཆོས་ཅན། སངས་རྒྱས་དང་ཉན་
རང་གི་རྣམ་དག་ལ་ཤིན་ཏུ་བ་དང་། ཤིན་ཏུ་བ་མིན་པའི་ཁྱད་པར་འཐད་དེ། བྱང་སེམས་
ཀྱི་སྒོམ་ལམ་དེ་དྲི་མ་མ་ལུས་པའི་གཉེན་པོར་གྱུར་པའི་སྒོམ་ལམ་ཤིན་ཏུ་བ་ཡིན་ཅིང་། ཉན་
རང་གི་སྒོམ་ལམ་དྲི་མ་ཕྱོགས་གཅིག་ཙམ་གྱི་གཉེན་པོ་ཡིན་པའི་ཕྱིར། འདིར་སྐབས་སུ་ཐབ་
པ་གཉེན་པོས་སྤང་བྱ་སྤོང་བའི་ཚུལ་ལ་མཐའ་དཔྱད་པ་བཤད་པར་བྱ་སྟེ། དེ་ལ་སྤང་བྱ་གང་།
གཉེན་པོ་གང་གིས་ཚུལ་ཇི་ལྟར་སྤོང་ཞེ་ན། སྤང་བྱ་ནི་གཉིས་ཏེ། མཐོང་སྤང་དང་སྒོམ་སྤང་
ངོ༑ ༑དང་པོ་ནི། བཤེས་གཉེན་ངན་པས་ཆོས་ལོག་བསྟན་པ་སོགས་ཀྱི་མཐུ་ལས་བྱུང་བའི་
སྒྲིབ་པ་ཀུན་བརྟགས་ཀྱི་ཆ་དང༌། གཉིས་པ་ནི། སེམས་ཅན་ཐམས་ཅད་ལ་ཐོག་མ་མེད་པ་
ནས་མཚུངས་པར་འབྲེལ་བའི་སྒྲིབ་པ་ལྷན་སྐྱེས་ཀྱི་ཆ་རྣམས་ཏེ། རེ་རེ་ལ་ཡང་མངོན་གྱུར་
དང༌། ས་བོན་གཉིས་གཉིས་སུ་ཡོད་ཅིང༌། ས་བོན་ནི་དམིགས་རྣམ་མི་འཛིན་པའི་ནུས་པའི་
ངོ་བོར་གནས་པ་ཡིན་ལ། ནུས་པ་དེ་ལས་དམིགས་རྣམ་འཛིན་པར་སྐྱེས་པའི་སྒྲིབ་པ་ནི་མངོན་
འགྱུར་རོ། །ཡང་སྒྲིབ་པ་ནི་གཉིས་ཏེ། ཞི་གནས་ཁྱད་པར་ཅན་ལ་སྒྲིབ་པ་དང༌། ལྷག་མཐོང་
ལ་སྒྲིབ་པའོ། །དང་པོ་ལ་ནི།སྙོམས་འཇུག་གི་སྒྲིབ་པ་ཞེས་ཀྱང་བྱ་ཞིང་དེ་ཉོན་མོངས་མིན་ཏེ།
ཉོན་མོངས་མ་ལུས་པར་སྤངས་པའི་ཉན་ཐོས་ཤེས་རབ་རྐྱང་པས་རྣམ་གྲོལ་ལ་ཡང་ཡོད་པའི་
ཕྱིར་རོ། །ཤེས་སྒྲིབ་མིན་ཏེ། ཉན་ཐོས་དགྲ་བཅོམ་གཉིས་ཀའི་ཆ་ལས་རྣམ་གྲོལ་དག་གིས་
ཀྱང་མ་ལུས་པར་སྤངས་པའི་ཕྱིར་རོ། །དེ་ནི་ཇི་ལྟར་འདོད་པ་བཞིན་སྤྲལ་པ་དང༌། སྙོམས་
པར་འཇུག་པ་སོགས་ལ་བར་དུ་གཅོད་པ་ལུས་སེམས་ལས་སུ་མི་རུང་བའི་ངོ་བོར་གྱུར་པའོ། །ལྷག་
མཐོང་ལ་སྒྲིབ་པ་ནི་གཉིས་ཏེ། ཉོན་མོངས་པའི་སྒྲིབ་པ་དང་ཤེས་བྱའི་སྒྲིབ་པའོ། །དང་པོ་ནི།
གཙོ་བོར་ཐར་པ་ཙམ་ཐོབ་པ་ལ་གེགས་བྱེད་པའི་སྒྲིབ་པ། གཉིས་པ་ནི། གཙོ་བོར་ཐམས་ཅད་
མཁྱེན་པ་ཐོབ་པ་ལ་གེགས་བྱེད་པའི་སྒྲིབ་པ། རེ་རེ་ལའང་མངོན་གྱུར་དང་ས་བོན་གཉིས་གཉིས་
ཡོད་ཅིང་ཉོན་མོངས་པའི་སྒྲིབ་པ་མངོན་གྱུར་ནི། སེར་སྣ་དང་ཕྲག་དོག་ལ་སོགས་པ་དང་རྩ་
བ་དང་ཉེ་བའི་ཉོན་མོངས་པ་རྣམས་སོ། །དེ་དག་ནི་ཉོན་མོངས་པ་དང་དེའི་སྒྲིབ་པ་གཉིས་ཀ་
159

ཡིན་ལ། འདོད་ཆགས་ལ་སོགས་པ་རྣམས་ཀྱི་ས་བོན་ནི་ཉོན་སྒྲིབ་ཡིན་ཀྱང་ཉོན་མོངས་མིན་
ཏེ༑ ཉོན་མོངས་ཡིན་ན། ཤེས་པ་ཡིན་པས་དམིགས་རྣམ་འཛིན་དགོས་པའི་ཕྱིར་རོ། །ཤེས་
སྒྲིབ་མངོན་གྱུར་ནི། བདེན་འཛིན་གྱི་རྟོག་པ་དག་ཡིན་ལ། ས་བོན་ནི་དེ་ཉིད་བསྐྱེད་པའི་བག་
ལ་ཉལ་ནུས་པའི་ངོ་བོར་གནས་པའོ། །དེ་ཡང་མངོན་གྱུར་དང་ས་བོན་གཉིས་ཤེས་སྒྲིབ་ཡིན་
ནོ༑ ༑གཉིས་པ་གཉེན་པོ་ནི་བཞི་སྟེ། རྣམ་པར་སུན་འབྱིན་པའི་གཉེན་པོ་དང་། སྤོང་བའི་
གཉེན་པོ་དང༌། རྟེན་གཉེན་པོ་དང༌། ཐག་བསྲིང་གཉེན་པོའོ། །དང་པོ་ནི། ཐོག་མར་ཟག་པ་
དང་བཅས་པའི་ཆོས་རྣམས་ལ་ཉེས་དམིགས་སུ་བལྟ་བ་སྟེ། འདོད་ཆགས་ཀྱི་གཉེན་པོར་མི་
སྡུག་པ་སྒོམ་པ་ལྟ་བུའོ། །ཅིའི་ཕྱིར་འདི་སྤོང་བའི་གཉེན་པོ་མིན་ཅེ་ན། འདོད་ཆགས་ནི་ཡིད་
དུ་འོང་བའི་རྣམ་པར་ཞུགས་ལ། མི་སྡུག་པ་ནི་ཡིད་དུ་མི་འོང་བའི་རྣམ་པར་ཞུགས་པས། ར་
ཤིག་འདོད་ཆགས་མངོན་གྱུར་ཟིལ་གྱིས་མནན་པ་ཙམ་ཡིན་གྱི། གཉིས་ཀའང་ཡུལ་གྱི་གནས་
ཚུལ་ལས། ཕྱིན་ཅི་ལོག་ཏུ་དམིགས་པར་འདྲ་བའི་ཕྱིར་རོ། །སྤོང་བའི་གཉེན་པོ་ནི། སྦྱོར་
བའི་ལམ་དང་། བར་ཆད་མེད་པའི་ལམ་མོ། །དེ་ཡང་དང་པོ་མངོན་གྱུར་དང་། ཕྱི་མ་ས་
བོན་གྱི་སྤོང་གཉེན་ཡིན་ནོ། །རྟེན་གཉེན་པོ་ནི་རྣམ་པར་གྲོལ་བའི་ལམ་དང་། ཐག་བསྲིང་གཉེན་
པོ་ནི་ཁྱད་པར་གྱི་ལམ་མོ། །གསུམ་པ་གཉེན་པོས་སྤང་བྱ་ཇི་ལྟར་སྤོང་བའི་ཚུལ་ལ། དགག་
བཞག་གཉིས་ལས། དང་པོ་ནི། ཁ་ཅིག་ན་རེ། སྤང་བྱ་མངོན་གྱར་འདས་པ་འགགས་པས་
སྤང་མི་དགོས། མ་འོངས་པ་མ་སྐྱེས་པས་སྤང་མི་ནུས། ད་ལྟར་བ་ལམ་དང་མཉམ་དུ་མི་
འཇུག་པའི་ཕྱིར།ས་བོན་སྤོང་བ་ཡིན་ལ། དེ་ཡང་ས་བོན་མ་འོངས་པ་སྤོང་བ་ཡིན་ནོ་ཞེས་སྨྲའོ། །ས་
བོན་མ་འོངས་པ་ཆོས་ཅན། སྤང་མི་ནུས་པར་ཐལ། མ་སྐྱེས་པའི་ཕྱིར། འཁོར་གསུམ་ཁས་
སོ༑ ༑སྣང་བས་མུན་པ་མི་སེལ་བར་ཐལ། མུན་པ་འདས་པ་འགགས། མ་འོངས་པ་མ་སྐྱེས།
མུན་པ་ད་ལྟར་བ་སྣང་བ་དང་མཉམ་དུ་མི་འཇུག་པའི་ཕྱིར་ཞེས་ཀུན་ཏུ་མཚུངས་སོ། །ཁ་ཅིག་
ཕྱོགས་དེ་ལ་གནོད་བྱེད་ཕྱི་མ་འདི་རང་གིས་ཀྱང་བཀོད་ནས་དེ་མ་ཐག་དེ་བས་ན། མངོན་གྱུར་
ལ་གནོད་པ་བྱེད་པའི་སྒོ་ནས་སྤོང་བ་མིན་ཏེ། འདས་པ་འགགས། མ་འོངས་པ་མ་སྐྱེས། ད་
160

ལྟར་བ་ནི་ལམ་དང་མཉམ་དུ་མི་འཇུག་པས་དངོས་སུ་གནོད་པ་བྱར་མེད་པའི་ཕྱིར། ས་བོན་
ལ་མི་མཚུངས་ཏེ། དམིགས་རྣམ་མི་འཛིན་པས་ལམ་ད་ལྟར་བ་དང་མཉམ་དུ་འཇུག་ཏུ་རུང་
བའི་ཕྱིར་རོ། །ཞེས་ཟེར་རོ། །སྣང་བས་མུན་པ་ལ་དངོས་སུ་གནོད་པ་བྱར་མེད་པར་ཐལ།
མུན་པ་འདས་པ་འགགས། མ་འོངས་པ་མ་སྐྱེས། ད་ལྟར་བ་སྣང་བ་དང་མཉམ་དུ་མི་འཇུག་
པས་དངོས་སུ་གནོད་པ་བྱར་མེད་པའི་ཕྱིར། འཁོར་གསུམ་ཕུད་མཚམས་དང་བཅས་པ་དེ་མ་
ཐག་རང་ཉིད་ལ་ལྡོག་པར་འགྱུར་བས་དྲན་པ་རྣལ་དུ་མ་བཞག་པའོ། །ས་བོན་དང་བར་ཆད་
མེད་ལམ་མཉམ་དུ་འཇུག་པའང་མིན་ཏེ། འདི་ལྟར་མཐོང་ལམ་གྱི་ངོ་བོར་སྐྱེས་པའི་ཡིད་ཤེས་
དེ་ལ། མཐོང་སྤང་གི་ས་བོན་ཡོད་དམ། མཐོང་ལམ་མཉམ་གཞག་གི་ཚེ་དེའི་རྒྱད་ལ་མཐོང་
སྤང་གི་ས་བོན་ཅན་གྱི་ཡིད་ཀྱི་རྣམ་པར་ཤེས་པ་གཞན་ཡོད། དང་པོ་ལྟར་ན་ཡིད་ཤེས་དེ་ཟག་
བཅས་ཟག་མེད་གཉིས་ཀའི་གཞི་མཐུན་དུ་ཐལ་ལོ། །གཉིས་པ་ལྟར་ན། གང་ཟག་གཅིག་གི་
རྒྱུད་ལ་ཡིད་ཀྱི་རྣམ་པར་ཤེས་པ་རྫས་ཐ་དད་པ་གཉིས་དུས་ཅིག་ཅར་ཡོད་པར་འགྱུར་བས་གང་
ཟག་དེ་རྒྱུད་དུ་མར་ཐལ་ལོ། །གཉིས་པ་རང་ལུགས་ནི། བྱང་སེམས་མཐོང་ལམ་པ་དང༌།
སྒོམ་ལམ་པ་མི་རྟོག་ཡེ་ཤེས་ལ་མཉམ་པར་བཞག་བཞིན་པའི་རྒྱུད་ལ། དེའི་ཚེ་སྒྲིབ་པ་གཉིས་
གང་གིའང་ས་བོན་མེད་དེ། ཡོད་ན་གོང་དུ་བཤད་པ་ལྟར། མཐོང་ལམ་སྒོམ་སྤངས་ཀྱི་བག་
ཆགས་བསྒོ་གཞི་ཡིན་པ་སོགས་སུ་གདོན་མི་ཟ་བར་ཁས་ལེན་དགོས་སོ༑ ༑དེའི་ཚེ་སྒྲིབ་པའི་
ས་བོན་མེད་ཀྱང་། སྤངས་པའི་དབང་གིས་མེད་པ་མིན་གྱི། ཟག་མེད་ཀྱི་ཡིད་ཀྱི་རྣམ་པར་
ཤེས་པ་དང༌། སྒྲིབ་པའི་ས་བོན་ཅན་གྱི་ཡིད་ཤེས་ཟག་བཅས་གཉིས་རྒྱུད་གཅིག་ལ་ཅིག་ཅར་
སྐྱེ་མི་རུང་བའི་རྒྱུ་མཚན་གྱིས། ཡིད་ཤེས་ཟག་བཅས་དེ་རེ་ཤིག་སྐྱེ་བའི་སྒོ་བཀག་པའི་དབང་
གིས་མེད་པ་ཡིན་ནོ། །དེས་ན་རྗེས་ཐོབ་ཏུ་སླར་ཡང་སྒྲིབ་པའི་ས་བོན་སྐྱེ་པར་འགྱུར་རོ། །དེའི་
ཕྱིར་མཐོང་ལམ་བར་ཆད་མེད་ལམ་གྱི་ཚེ་གང་ཟག་དེའི་རྒྱུད་ལ་མཐོང་སྤངས་མེད་ཀྱང་སྤངས་
པ་མིན་ལ། སྤོང་བཞིན་པ་ཡིན་ཞིང༌། རྣམ་གྲོལ་ལམ་གྱི་ཚེ་སྤངས་པ་ཞེས་བྱའོ། །དེ་ཡང་
སྤྱིར་མངོན་གྱུར་དང༌། ས་བོན་གང་སྤོང་ཡང་། ད་ལྟར་བ་སྤོང་བས་ཁྱབ་སྟེ། སྒྲིབ་པ་མངོན་
161

གྱུར་དང༌། ས་བོན་གང་ཡིན་ཀྱང་ད་ལྟར་བ་ཡིན་དགོས་པའི་ཕྱིར་ཏེ། འདས་མ་འོངས་ཡིན་
པའི་དངོས་པོ་མི་སྲིད་པའི་ཕྱིར་རོ། །འོན་ཀྱང་གཉེན་པོ་རང་དུས་ན་འདས་པ་དང་། འགགས་
པའི་ས་བོན་སྤང་མི་དགོས་ལ། གཉེན་པོ་རང་དུས་ན་ལྷན་ཅིག་འཇུག་པ་ད་ལྟར་བ་ཡིན་པའང་
མི་སྤོང་གི །དེ་གསུམ་གང་དུའང་མ་ཕྱེ་བའི་རང་གི་ངོ་སྐལ་གྱི་སྤང་བྱའི་ས་བོན་ཙམ་སྤོང་བ་
ཡིན་ལ། སྤངས་བའི་དོན་ས་བོན་དེ་མ་འོངས་པ་ན་རང་རྒྱུད་ལ་འབྱུང་མི་རུང་དུ་བྱས་པའོ། །དེས་
ན་ཀུན་ལས་བཏུས་ལས། འདས་པ་ན་འགགས་པའི་ཕྱིར་མིན། ཞེས་སོགས་ཀྱིས་ཀྱང་། གཉེན་
པོ་རང་དུས་ན་འདས་པ་དང་མ་འོངས་པ་དང་། ལྷན་ཅིག་འཇུག་པ་གང་ཡང་མི་སྤོང་བར་བསྟན
ལ༑ འོན་ཀྱང་གནས་ངན་ལེན་གྱི་རྣམ་པ་གང་ཡིན་པ་དེ་ལས་སྤོང་སྟེ། ཞེས་སོགས་ཀྱིས་དེ་
གསུམ་གང་ཡང་མིན་པའི་གནས་ངན་ལེན་ཙམ་སྤོང་བར་བསྟན་པ་ཡིན་ཞིང་། གནས་ངན་
ལེན་གྱི་རྣམ་པ་དེ་སྤངས་པས་མ་འོངས་པ་ན་ཉོན་མོངས་པ་མི་སྐྱེ་བའི་ཆོས་ཅན་དུ་གནས་པ་དེ་
ནི་སྤོང་བའོ། ཅེས་པ་དང་། རྣམ་འགྲེལ་ལས། སྐྱེ་འདོད་ཉེས་པ་བཅོམ་པའི་ཕྱིར། ཞེས་
སོགས་ཀྱིས་ས་བོན་སླར་སྐྱེ་མི་རུང་དུ་བྱས་པ་སྤངས་པའི་དོན་དུ་བཤད་པ་ཡིན་གྱི། ས་བོན་
མ་འོངས་པ་སྤོང་བར་སྟོན་པ་མིན་ནོ། །ཚུལ་འདིས་རྒྱུན་མཐའི་བར་ཐམས་ཅད་དུ་ཤེས་པར་
བྱ་ཞིང་ཕྱོགས་འདི་ལ་མཁས་རློམ་དག་གིས་རང་གི་ངང་ཚུལ་གསལ་བར་བྱས་པའོ། །གསུམ་
པ་ལ་དྲི་བ་ནི། ཇི་ལྟར་བྱང་སེམས་ཀྱི་སྒོམ་ལམ་ཤིན་ཏུ་བ་ཡིན་ཞེ་ན་ཞེས་པ་སྟེ། ས་དགུ་ལ་
ནི་ཞེས་སོགས་ཀྱིས་བྱང་སེམས་ཀྱི་སྒོམ་ལམ་ཤིན་ཏུ་བ་ཡིན་པ་སངས་རྒྱས་ཀྱི་རྣམ་དག་ཤིན་
ཏུ་བ་ཡིན་པའི་སྒྲུབ་བྱེད་དུ་བཀོད་པ་དེ་ལ། འོ་ན་དེ་དྲི་མ་མ་ལུས་པའི་གཉེན་པོ་བྱེད་པའི་སྒོམ་
ལམ་ཤིན་ཏུ་བར་ཇི་ལྟར་འགྲུབ་ཅེས་དྲིས་པ་ཡིན་གྱི། ཇི་ལྟར་སངས་རྒྱས་ཀྱི་རྣམ་དག་ཤིན་
ཏུ་བ་ཡིན་ཞེ་ན། ཞེས་པ་ནི། ས་དགུ་ལ་ནི་ཞེས་པའི་དྲི་བ་དང་ཁྱད་པར་མེད་དོ། །ལན་ལ་
གཉིས་ལས། རྩ་བ་ནི། འཕགས་པ་ལྟར་ན། བྱང་སེམས་ཀྱི་སྒོམ་ལམ་ཁམས་གསུམ་གྱི་དྲི་
མ་མ་ལུས་པའི་གཉེན་པོ་ཉིད་དུ་འདོད་པ་ཡིན་ཏེ། འཇལ་དང་གཞལ་བྱ་དག་མཉམ་པར་རྟོགས་
པ་ཉིད་ཀྱིས་སོ། །དེ་ལ་འོ་ན་ཆོས་མཉམ་པ་ཉིད་ཡིན་ན། གཉེན་པོས་སྤང་བྱ་སྤོང་བའི་རིམ་
162

པ་མི་འཐད་པས་དྲི་མ་མཐའ་དག་གི་གཉེན་པོར་འགལ་ལོ་ཞེས་པའི་ཀླན་ཀ་དོན་དམ་པར་ཆོས་
ཐམས་ཅད་མཉམ་པ་ཉིད་ཡིན་པས་སྤང་གཉེན་གྱི་གོ་རིམ་མི་འཐད་ཀྱང༌། ཐ་སྙད་དུ་སྤངགཉེན་
གྱི་རིམ་པ་མི་འཐད་པའི་སྐྱོན་མེད་ཅེས་པའི་སྒོ་ནས་སྤངས་པ་ཡིས་འགལ་བ་མེད་པར་གྲུབ་བོ།
ཞེས་པའོ། །སློབ་དཔོན་ལྟར་ན། འགྲེལ་པ་ནི། བྱང་སེམས་ཀྱི་སྒོམ་པའི་ལམ་ཤིན་ཏུ་བ་ཇི་
སྐད་དུ་བསྟན་པ་དེ་དྲི་མ་མཐའ་དག་གི་གཉེན་པོའི་ངོ་བོ་ཉིད་ཡིན། ཁམས་གསུམ་པའི་རྣམ་
པ་ཅན་གྱི་ཤེས་པ་འཛིན་པ་དང༌། ཤེས་བྱ་གཟུང་བ་དག་བདེན་པར་མི་དམིགས་པ་ཉིད་ཀྱིས་
མཉམ་པ་ཉིད་དུ་རྟོགས་པ་གང་ཡིན་པ་དེ་ཉིད་ཀྱིས་སོ། །འདི་རྒྱུ་མཚན་ལ་མི་སྦྱོར་བ་དག་ནི།
མཉམ་པ་ཉིད་ཀྱིས་ཞེས་པའི་རྩ་ཚིག་ལ་མ་བརྟགས་པའོ། །རྟགས་དེ་སྤྱིར་དྲི་མ་མ་ལུས་པའི་
གཉེན་པོ་བྱེད་པ་ཙམ་དུ་གྲུབ་ཏུ་ཆུག་ཀྱང༌། གཉེན་པོ་བྱེད་ཚུལ་དེ་ལ་ས་དག་ལ་ནི་ཞེས་པར་
བཤད་པའི་མི་མཐུན་ཕྱོགས་ཆེ་རིམས་ནས་འགག་ཅིང་། གཉེན་པོ་ཆུང་རིམས་ནས་སྐྱེ་བ་མི་
འཐད་དེ། འདི་ལྟར་གཉེན་པོ་ནི་ཆེན་པོ་ལ་སོགས་པ་ཚེ་རིམ་ནས་སྐྱེ་བ་ཡིན་ཏེ། དང་པོར་
སྐྱེ་བའི་ལམ་རྣམས་ནི་རྩོལ་བ་ཆེན་པོས་སྐྱེ་དགོས་པས་ཆེན་པོ་ཡིན་ལ། ཕྱི་མ་རྣམས་ནི་རྩོལ་
བ་ཆུང་ངུས་སྐྱེད་པས་ཆུང་ངུ་ཡིན་པས་སོ། །མི་མཐུན་ཕྱོགས་ནི་ཆུང་ངུའི་ཆུང་ངུ་ལ་སོགས་
པ་ཆུང་རིམ་ནས་འགག་པར་རིགས་ཏེ། དང་པོ་ནི་སྤང་སླ་བས་ཆུང་ངུ་དང་། ཕྱི་མ་རྣམས་
ནི་སྤང་དཀའ་བས་ཆེན་པོ་ཡིན་པའི་ཕྱིར་རོ།ཞེས་བྱ་བའི་ཀླན་ཀ་གོས་ལ་ཆགས་པའི་དྲི་མ་རགས་
པ་འབད་པ་ཆུང་ངུས་སེལ་ཞིང་། ཕྲ་མོ་སེལ་བ་ལ། བཙོ་བླག་མཁན་ཆེ་ཐང་དུ་འབད་པའི་
དཔེས་སྤངས་པའི་སྒོ་ནས་སློང་ཚུལ་དེ་འཐད་པར་འགྲུབ་བོ། །དེ་ཡང་མདོ་ལས། དོན་དམ་
པར་སྤང་གཉེན་མ་གྲུབ་པའི་ལན་དངོས་སུ་བསྟན་ནས། ཀུན་རྫོབ་ཀྱི་ལན་ཤུགས་ལ་འཕེན་ཅིང་།
བསྟན་བཅོས་ལས། མདོའི་ཤུགས་བསྟན་ཁོང་ན་གནས་པ་དེ་ཉིད་དངོས་སུ་གསལ་བར་བཀོད་
པ་ཡིན་ནོ། །དེ་དག་གིས་གྲུབ་པའི་དོན་བསྡུ་བ་ནི། དེའི་ཕྱིར་འབྲས་བུ་སངས་རྒྱས་ཀྱི་རྣམ་
པར་དག་པ་ཤིན་ཏུ་བ་ཡིན་པར་རྣམ་པར་བཞག་གོ །གསུམ་པ་ནི། ཤེར་ཕྱིན་པའི་མན་ངག་
གི་བསྟན་བཅོས་མངོན་པར་རྟོགས་པའི་རྒྱན་གྱི་འགྲེལ་བ་དོན་གསལ་བའི་རྣམ་བཤད་རྟོགས་པར་
163

དཀའ་བའི་སྣང་བ་ལས། སྐབས་གཉིས་པའི་འགྲེལ་པའོ།། ༈ །། གསུམ་པ་ལ་མཚམས་
སྦྱར། མཚོན་བྱེད་ཀྱི་ཆོས་བཤད། སྐབས་བསྡུ་བའོ། །དང་པོ་ནི། གཞི་ཐམས་ཅད་གང་
ཟག་གི་བདག་མེད་པར་ཡོངས་སུ་ཤེས་པ་མེད་པར་ཉན་ཐོས་ཀྱི་ལམ་ལེགས་པར་ཡོངས་སུ་ཤེས་
པ་མེད་པས་ཐམས་ཅད་ཤེས་པ་ཉིད་འཆད་དོ། །འདིར་གང་དག་གཞི་ཤེས་སྤང་བྱར་མ་ཤེས་
པར། ལམ་ཤེས་དེའི་གཉེན་པོར། མི་ཤེས་ཞེས་སོགས་ཀྱིས་བཤད་པ་བྱེད་པ་འཁྲུལ་བ་ཡིན་
ཏེ༑ ལམ་ཤེས་གཉེན་པོར་མ་ཤེས་པར་ཡང་གཞི་ཤེས་དེའི་སྤང་བྱར་མི་ཤེས་པས་རྟོགས་པ་
ཕན་ཚུན་རྟེན་བརྟེན་པར་མཚུངས་པའི་ཕྱིར་དང་། གཞི་མ་ཤེས་པར་ལམ་མི་ཤེས། ཞེས་འབྱུང་
གིས། གཞི་ཤེས་མ་ཤེས་པར་ལམ་ཤེས་མི་ཤེས་ཞེས་མི་འབྱུང་བས། གཞུང་གི་ཚིག་དོན་ལ་
མ་ཞུགས་པའི་ཕྱིར་དང༌། གང་ཟག་རྒྱུད་ཐ་དད་པའི་རྟོགས་པ་ཕན་ཚུན་སྤང་གཉེན་དུ་འགྱུར་
བ་མི་སྲིད་པའི་ཕྱིར་དང་། དེ་ལྟར་ན་སྐབས་གསུམ་པའི་བརྗོད་བྱའི་གཙོ་བོ་མཚན་འཛིན་གཞི་
ཤེས་སུ་འགྱུར་དགོས་ན་ཡང༌། དེ་ནི་ཆེས་མི་འཐད་དེ། མངོན་རྟོགས་རྒྱན་གྱི་བརྗོད་བྱ་མངོན་
རྟོགས་བརྒྱད་པོ་ཐམས་ཅད་ཉན་རང་གིས་མ་མྱངས་པར་བཤད་པའི་ཕྱིར་དང་། རྒྱན་གྱི་ཆེད་
དུ་བྱ་བའི་གདུལ་བྱ་ཉན་རང་གི་རིགས་ཅན་ཡང་ཡོད་པར་ཐལ་བའི་ཕྱིར་རོ། །དེས་ན་བདེན་
གཞི་མི་རྟག་སོགས་སུ་རྟོགས་པའི་རྣམ་པ་ཅན་ཆོས་ཀྱི་བདག་མེད་རྟོགས་པས་ཟིན་པས་ཁྱད་པར་
དུ་བྱས་པའི་བྱང་སེམས་ཀྱི་གཞི་ཤེས་ཉིད་སྐབས་འདིའི་བརྗོད་བྱ་ཡིན་ཏེ། འགྲེལ་ཆེན་ལས།
ལམ་ཤེས་པ་ཉིད་ཀྱི་སྐབས་སུ་ཉན་རང་ལ་སོགས་པའི་ལམ་ཡང་བཤད་པས་ཐམས་ཅད་ཤེས་
པ་ཉིད་ཁོ་ན་བཤད་པ་མིན་ནམ། ཅིའི་ཕྱིར་ཡང་ཐམས་ཅད་ཤེས་པ་ཉིད་ལོགས་སུ་བསྟན་ཅེ་
ན༑ བརྗོད་པར་བྱ་སྟེ། དེ་ལ་ལམ་ཤེས་ཉིད་ཀྱི་ཚུལ་ལ་ནི། །འཕགས་པའི་བདེན་པ་བཞི་
དག་གི །རྣམ་པ་མི་དམིགས་སྒོ་ནས་ནི། །ཉན་ཐོས་ལམ་འདི་ཤེས་པར་བྱ། ཞེས་མི་དམིགས་
པར་སྒོམ་པ་ལ་སོགས་པའི་རིམ་གྱིས་ཉན་ཐོས་ལ་སོགས་པའི་ལམ་བྱང་ཆུབ་སེམས་དཔས་བསྒོམ་
པར་བྱའོ། ཞེས་བརྗོད་པ་ཡིན་ནོ། །དེ་བས་ན་མི་རྟག་པ་ལ་སོགས་པའི་རྣམ་པས་འཕངས་པ་
རྣམས་ཀྱིས་གཞི་མ་ལུས་པ་ཡོངས་སུ་ཤེས་པའི་དོན་དུ་ཐམས་ཅད་ཤེས་པ་ཉིད་ལོགས་སུ་བཤད་
164

པར་བཟུང་ངོ་། ཞེས་གསུངས་པའོ། །གཉིས་པ་ལ། དངོས་དང༌། ཞར་ལ་མཁྱེན་གསུམ་གྱི་
མཇུག་བསྡུ་བའོ། །དང་པོ་ལ་གཞི་ཤེས་ཀྱི་ངོ་བོ། །ཉེ་རིང་གི་རྒྱུ་མཚན། མི་མཐུན་ཕྱོགས་
དང་གཉེན་པོའི་དབྱེ་བ། གཞི་ཤེས་སྒོམ་པའི་སྦྱོར་བ། སྦྱོར་བ་དེའི་མཉམ་ཉིད། མཉམ་ཉིད་
རྟོགས་བའི་འབྲས་བུ་མཐོང་ལམ་དང་དྲུག་གོ །
དང་པོ་ལ། རྩ་བ་ནི། ཚུ་རོལ་ཕ་རོལ་མཐའ་ལ་མིན་ཞིང་། དེ་དག་བར་ན་མི་གནས་
པ༑ བྱང་སེམས་ཀྱི་གཞི་ཤེས་ཆོས་ཅན། འབྲས་བུའི་ཤེར་ཕྱིན་པ་ལ་ཉེ་བར་འདོད་དེ། དུས་
རྣམས་མཉམ་པ་ཉིད་ཤེས་ཕྱིར་རོ། །མདོ་ལས་ཀྱང་འདི་ཁོ་ན་བཞིན་བཤད་དོ། །འགྲེལ་བ་
ལ༑ དངོས་བསྟན་ནི། བྱང་སེམས་ཀྱི་གཞི་ཤེས་ཆོས་ཅན། སྲིད་པ་དང་ཞི་བ་ལ་མི་གནས་
པ་ཡིན་ཏེ། །གོ་རིམ་བཞིན་དུ་ཤེས་རབ་ཀྱིས་ཚུ་རོལ་གྱི་མཐའ་འཁོར་བ་ཕུང་པོའི་རྒྱུན་རྟག་
པ་དང༌། སྙིང་རྗེས་ཕ་རོལ་གྱི་མཐའ་མྱ་ངན་ལས་འདས་པ་སྟེ། ཕུང་པོའི་རྒྱུན་ཆད་པའི་མཚན་
ཉིད་དང་། དེ་དག་གི་བར་ན་ཡང་མི་གནས་པས་སོ། །དེ་ལྟར་སྲིད་ཞི་ལ་མི་གནས་པའི་ཤེར་
ཕྱིན་གང་ཡིན་པ་དེ་ནི་ཆོས་ཅན། སངས་རྒྱས་དང་བྱང་ཆུབ་སེམས་དཔའ་རྣམས་ལ་ཉེ་བར་
གྱུར་བར་འདོད་དེ། དུས་གསུམ་པའི་ཆོས་རྣམས་བདེན་པའི་སྐྱེ་བ་མེད་པའི་རྣམ་པར་མཉམ་
པ་ཉིད་དུ་རྟོགས་པས་སོ། །ཤུགས་བསྟན་ནི། ཉན་ཐོས་ལ་སོགས་པ་རང་གིས་རྟོགས་པ་ཙམ་
གྱི་ཤེར་ཕྱིན་པ་གཞི་ཤེས་ཆོས་ཅན། ཕུང་པོའི་དངོས་པོ་དང་དངོས་པོ་མེད་པར་བདེན་པར་མི་
དམིགས་པའི་མཚན་འཛིན་གྱི་ས་བོན་གྱིས་བཅིངས་པ་ཉིད་ཀྱིས་འཁོར་བ་དང་། མྱ་ངན་ལ་
འདས་པ་ལ་གནས་པ་ཡིན་པར་ཤེས་པར་བྱའོ། །སྙིང་བརྩེ་བ་དང་། རང་བཞིན་མེད་རྟོགས་
ཀྱི་ཤེས་རབ་དང་བྲལ་བའི་གཞི་ཤེས་ཡིན་པའི་ཕྱིར། དེས་ན་དེ་ཆོས་ཅན། ཡང་དག་པའི་
ཤེར་ཕྱིན་པ་དང་རིང་པར་གྱུར་ཏེ། དུས་གསུམ་མཉམ་པ་ཉིད་དུ་ཤེས་པ་མེད་པའི་ཕྱིར་རོ། །འདི་
མདོ་བསྟན་བཅོས་ལ་ཇི་ལྟར་བཤད་ཅེ་ན། བྱང་སེམས་ཀྱི་ཀུན་ཤེས་པ་ཉིད་ཀྱི་རང་བཞིན་སྟོན་
པའི་སྐབས་ལས་བཟློག་སྟེ་བསྟན་པས་སོ། །
གཉིས་པ་ལ་གཉིས་ལས། རྩོད་པ་ནི། རྒྱུ་མཚན་དེའི་སྒོ་ནས་ཇི་ལྟར་ན་ཉན་ཐོས་དང་
165

བྱང་ཆུབ་སེམས་དཔའ་ལ་སོགས་པ་ལ་ཡང་དག་པའི་ཤེར་ཕྱིན་པ་རིང་བ་དང་ཅིག་ཤོས་སུ་འགྱུར་
བ་མི་འཐད་པར་ཐལ། དུས་གསུམ་མཉམ་པ་ཉིད་དུ་ཤེས་པ་ན་གཞིའི་གནས་ལུབ་ས་རྟོགས་
པ་ཁོ་ན་ཡིན་ལ། གཞིའི་གནས་ལུགས་རྟོགས་པ་དེ་ཡང་ཉན་རང་དང་བྱང་སེམས་ཐམས་ཅད་
ལ་ཡོད་པ་མིན་ནམ་སྟེ། ཡོད་པའི་ཕྱིར་ཏེ། གཞི་ཤེས་ཡོད་པས་སོ། །རྟགས་སྔ་མ་དེར་ཐལ།
ཀླུ་སྒྲུབ་ཀྱི་ལུགས་ལས། རྟེན་ཅིང་འབྲེལ་བར་འབྱུང་བ་གང༌། །དེ་ཉིད་ཁྱོད་ནི་སྟོང་བར་བཞེད།
ཅེས་འབྱུང་བས་སོ། ཞེ་ན། གཉིས་པ་ལན་ལ་གཉིས་ལས། རྩ་བ་ནི། དེ་ནི་སོགས་སོ། །འགྲེལ་
བ་ལ་ཐེག་དམན་གྱི་གཞི་ཤེས་རིང་བའི་རྒྱུ་མཚན། བྱང་སེམས་ཀྱི་ཉེ་བའི་རྒྱུ་མཚན། ཐུན་
མོང་གི་མཇུག་བསྡུར་བསྟན་པའོ། །དང་པོ་ནི་ཉན་རང་དེ་དག་ལ་ཆོས་ཅན། རྒྱལ་བའི་ཡུམ་
རིང་བར་གྱུར་ཏེ། དུས་གསུམ་མཉམ་པ་ཉིད་ཀྱི་ཡེ་ཤེས་དེ་མེད་པ་དེའི་ཕྱིར་རོ། །དེར་ཐལ།
ཉན་ཐོས་ལ་སོགས་པ་རྣམས་ཀྱིས་དངོས་པོའི་རང་གི་ངོ་བོའ མ་གནས་ལུགས་མི་ཤེས་པས་
སོ༑ ༑དེར་ཐལ། དངོས་པོ་སྤྲོས་པའི་མཚན་མ་དང་ལྡན་པར་རྟོགས་པས་སོ། །དཔེར་ན།
སྒྱུ་མ་མཁན་གྱིས་སྤྲུལ་པའི་དངོས་པོ་རྟ་གླང་སོགས་སྣང་བ་ལ་དེའི་རང་གི་ངོ་བོ་མི་ཤེས་པས་
རྟ་གླང་གི་ངོ་བོ་ཉིད་མེད་པར་མི་སྣང་བ་བཞིན་དུའོ། །རྟགས་དེར་ཐལ། ཐེག་ཆེན་དགེ་བའི་
བཤེས་གཉེན་དང་རང་བཞིན་མེད་རྟོགས་ཀྱི་ཤེས་རབ་སོགས་ཐབས་མཁས་པ་དང་བྲལ་བས་
སོ༑ ༑གཉིས་པ་ནི། ཤེས་བྱ་ཆོས་ཅན། བྱང་སེམས་དེ་དག་ལ་ཡུམ་འདི་ཡང་དག་པར་ཉེ་
བར་འགྱུར་ཏེ། བྱང་ཆུབ་སེམས་དཔའ་རྣམས་ལ་ནི་གཟུགས་ལ་སོགས་པའི་ཆོས་ཀྱི་གནས་
ལུགས་ཡོངས་སུ་ཤེས་པ་ཡོད་པ་དེ་ཉིད་མཉམ་པ་ཉིད་ཡོངས་སུ་ཤེས་པའི་ཡེ་ཤེས་ཡིན་ཏེ། དེའི་
ཕྱིར་རོ། །དེར་ཐལ། དུས་རིང་མོ་ཞིག་ནས་ཐེག་ཆེན་དགེ་བའི་བཤེས་གཉེན་ཡང་དག་པར་
མགུ་བར་བྱས་པའི་མན་ངག་ཕྱིན་ཅི་མ་ལོག་པ་ཅན་བདེན་པ་གཉིས་ལ་བརྟེན་པ་ཐོས་པ་ལ་སོགས་
པའི་ཤེས་པ་སྐྱེ་བའི་ཐབས་ལམཁས་པས་དངོས་པོར་མངོན་པར་ཞེན་པ་འཁྲུལ་པའི་མཚན་མ་
ཅི་རིགས་པར་བསལ་བས་སོ། །གསུམ་པ་ནི། དེས་ན་གཞི་ཤེས་པར་འདྲ་ཡང་ཐབས་མིན་
པས་ནི་རིང་བ་ཉིད་ཡིན་ལ་ཐབས་ཀྱིས་ནི་མི་རིང་བ་ཉིད་ཡིན་ནོ། །
166

གསུམ་པ་ལ། གཞི་ལམ་ལ་མཚན་འཛིན་གྱི་སྤང་གཉེན་དང་། འབྲས་བུ་ལ་མཚན་
འཛིན་གྱི་སྤང་གཉེན་དང་། དེ་དག་གི་དོན་བསྡུ་བའོ། །དང་པོ་ལ་སྤང་བྱ་དང་། གཉེན་པོའོ། །དང་
པོ་ལ་གསུམ་ལས་མཚམས་སྦྱར་ནི། དེ་ལྟར་སོགས་སོ། །རྩ་བ་ནི། གཟུགས་སོགས་སོ། །དེ་
ཡང་སྐབས་འདི་དག་ཏུ་ཉན་རང་གི་གཞི་ཤེས་ལ་མཚན་འཛིན་གཞི་ཤེས་དང༌། མི་མཐུན་ཕྱོགས་
ཀྱི་གཞི་ཤེས་སུ་བཤད་ཅིང་། བྱང་སེམས་ཀྱི་གཞི་ཤེས་ལ། གཉེན་པོ་གཞི་ཤེས་སུ་བཤད་པའི་
དོན་ནི། ཉན་རང་གི་རྒྱུད་ཀྱི་གཞི་ཤེས་མཚན་འཛིན་ཡིན་པ་དང་། དེ་བྱང་སེམས་ཀྱི་རྒྱུད་
ཀྱི་གཞི་ཤེས་ཀྱི་སྤོང་བའི་དོན་ཡིན་ཏེ། འདི་ལྟར་འཕགས་པའི་མཉམ་གཞག་ཡེ་ཤེས་སུ་གྱུར་
བའི་གཞི་ཤེས་ནི་རྣལ་འབྱོར་མངོན་སུམ་ཡིན་ལ། མཚན་འཛིན་ཡིན་ན་རྟོག་པ་ཡིན་དགོས་
པའི་ཕྱིར་དང༌། ཆོས་ཀྱི་མཚན་འཛིན་ཡིན་ན། བདག་འཛིན་ཡིན་དགོས་ལ། ཉན་རང་འཕགས་
པའི་རྒྱུད་ཀྱི་གཞི་ཤེས་བདག་མེད་རྟོགས་པའི་མངོན་སུམ་ཡིན་པའི་ཕྱིར་དང༌། ཆོས་ཀྱི་མཚན་
འཛིན་ཡིན་ན། ཤེས་སྒྲིབ་མངོན་གྱུར་ཡིན་དགོས་པས། འཇིག་རྟེན་ལས་འདས་པའི་ལམ་
མིན་པར་ཐལ་བའི་ཕྱིར་དང་། ཀུན་ལས་བཏུས་དང༌། གཏན་ལ་དབབ་པ་བསྡུ་བ་ལས་འཇིག་
རྟེན་པ་དང་འཇིག་རྟེན་ལས་འདས་པའི་ལམ་གྱི་ཁྱད་པར་མཚན་མར་འཛིན་མི་འཛིན་ལ་བཤད་
པ་དང་འགལ་བའི་ཕྱིར་དང་། བྱང་སེམས་ཀྱི་རྒྱུད་ཀྱི་གང་ཟག་གི་བདག་མེད་རྟོགས་པའི་ཡེ་
ཤེས་ཀྱིས། ཉན་རང་གི་རྒྱུད་ཀྱི་ཆོས་ཀྱི་མཚན་འཛིན་སྤོང་བ་ལ། བདག་འབྲེལ་གང་ཡང་
ད་ཆོས་མེད་པའི་ཕྱིར་ཏེ། དེ་ལྟར་ན་བྱང་སེམས་གཅིག་སངས་རྒྱས་པ་ན། ཉན་རང་ཐམས་ཅད་
ཀྱི་མཚན་འཛིན་ལས་གྲོལ་བར་ཐལ་ལོ། །གལ་ཏེ་བྱང་སེམས་རང་རྒྱུད་ལ་འབྱུང་བ་སྤང་བ་
ཡིན་གྱི། ཉན་རང་གི་རྒྱུད་ལ་འབྱུང་བ་སྤོང་བ་མིན་ནོ་ཞེ་ན། དེ་ལྟ་ན་སྤང་མི་དགོས་ཏེ། ཉན་
རང་གི་རྒྱུད་ཀྱི་གཞི་ཤེས་བྱང་སེམས་འཕགས་པའི་རྒྱུད་ལ་ནམ་ཡང་འབྱུང་མི་སྲིད་པའི་ཕྱིར་
རོ༑ ༑དེས་ན་དོན་ནི་འདི་ཡིན་ཏེ༑ ཉན་རང་འཕགས་པ་གཞི་ཤེས་ལ་མཉམ་པར་བཞག་པའི་
གནས་སྐབས་ན་ཡང༌། ཆོས་བདེན་འཛིན་གྱི་ས་བོན་རྒྱུད་ལ་མ་ཉམས་པར་ཡོད་ཅིང་། དེའི་
སྟོབས་ཀྱིས་རྗེས་ཐོབ་ཏུ་མཚན་འཛིན་མངོན་གྱུར་འདྲེན་པར་བྱེད་པས་ཉན་རང་འཕགས་པའི་
167

མཉམ་གཞག་ན་ཡོད་པའི་གང་ཟག་གི་བདག་མེད་མངོན་སུམ་དུ་རྟོགས་པའི་ཡེ་ཤེས་ཀྱང་། ཆོས་
ཀྱི་མཚན་འཛིན་གྱི་ས་བོན་དང་རྗེས་སུ་འབྲེལ་བའམ།ས་བོན་དང་བཅས་པའི་གཞི་ཤེས་ཡིན་པའི་
ཕྱིར། མཚན་འཛིན་གཞི་ཤེས་བྱ་ཞིང༌། ཆོས་ལ་མཚན་འཛིན་བྱང་སེམས་ལམ་གྱི་མི་མཐུན་
ཕྱོགས་ཡིན་ཞིང་། ཉན་རང་གི་རྒྱུད་ཀྱི་གཞི་ཤེས་ཀྱང་མཚན་འཛིན་དེའི་ས་བོན་དང་བཅས་
པའི་ཕྱིར། མི་མཐུན་ཕྱོགས་ཀྱི་གཞི་ཤེས་ཁོ་རང་བྱང་སེམས་ལམ་གྱི་སྤོང་བ་ག་ལ་ཡིན། བྱང་
སེམས་ཀྱི་རྒྱུད་ཀྱི་གཞི་ཤེས་ནི། ཆོས་ལ་མཚན་འཛིན། གཉེན་པོ་ཁྱད་པར་ཅན་རང་བཞིན་
མེད་རྟོགས་ཀྱི་ཤེས་རབ་ཀྱིས་ཟིན་པས་གཉེན་པོ་གཞི་ཤེས་ཞེས་ཟེར་རོ། །དེས་ན་ཉན་རང་གི་
རྒྱུད་ཀྱི་གཞི་ཤེས་ནི། གང་ཟག་གི་བདག་མེད་མངོན་སུམ་དུ་རྟོགས་པའི་ཡེ་ཤེས་ཡིན་པས། ཉོན་
མོངས་པའི་ཟག་མེད་ཡིན་ཀྱང་ཆོས་ལ་མཚན་འཛིན་གྱི་ས་བོན་དང་བཅས་པས་ཤེས་སྒྲིབ་ཀྱི་
ཟག་བཅས་སོ། །གསུམ་པ་འགྲེལ་བ་ནི། རྗེས་ཐོབ་ཏུ་གཟུགས་ལ་སོགས་པ་དུས་གསུམ་པའི་
ཆོས་སོ་སྐྱེའི་ཟག་པ་དང་བཅས་པ་དང༌། དགྲ་བཅོམ་པའི་ཟག་པ་མེད་པ་དང་། འཕགས་པ་
སློབ་པའི་ཟག་བཅས་ཟག་མེད་གཉིས་ཀའི་ངོ་བོ་བདེན་པའི་དངོས་པོར་མ་གྱུར་བ་ཐམས་ཅད་
ལ་བདེན་པའི་དངོས་པོར་དམིགས་པ་ཉིད་ཀྱིས་མཉམ་གཞག་ཏུ་གཞན་གྱིས་ཀུན་བརྟགས་པ་ལྟར་
གྱི་གང་ཟག་གི་བདག་གིས་སྟོང་པ་ཉིད་དུ་བལྟ་བ་དང༌། སྦྱིན་སོགས་ལ་མཚན་མར་འཛིན་པའི་
སྒོ་ནས་སྒྲུབ་པའི་འདུ་ཤེས་ནི་གོ་རིམ་བཞིན་གང་ཟག་གི་བདག་འཛིན་དང་སེར་སྣ་སོགས་དེ་དག་
གི་གཉེན་པོ་ཡིན་ན་ཡང་གང་གིས་བཅིངས་པའི་ཆོས་ཀྱི་མཚན་འཛིན་དེ་གནས་ལུགས་ལས་ཕྱིན་
ཅི་ལོག་ཏུ་ཞུགས་པ་ཉིད་ཀྱིས་ཐེག་ཆེན་ལམ་གྱིས་སྤང་བར་བྱ་བ་ཡིན་པའི་ཕྱིར། མཚན་འཛིན་
དེས་བཅིངས་པའི་གཞི་ཤེས་ཀྱང་བྱང་སེམས་ཀྱི་མི་མཐུན་ཕྱོགས་དང་འབྲེལ་བའི་གཞི་ཤེས་ཡིན་
ནོ༑ ༑ངག་དོན་ནི། ཤེས་བྱ་ཆོས་ཅན། ཉན་རང་གི་རྒྱུད་ཀྱི་གཞི་ཤེས་དེ་མི་མཐུན་ཕྱོགས་
ཀྱི་གཞི་ཤེས་ཡིན་ཏེ། དེ་གང་ཟག་གི་བདག་མེད་རྟོགས་པའི་ཆ་ནས་ཉོན་མོངས་ཀྱི་གཉེན་པོ་
ཡིན་ན་ཡང་། བྱང་སེམས་ལམ་གྱི་སྤང་བྱ་ཆོས་ཀྱི་མཚན་འཛིན་དེའི་ས་བོན་དང་རྗེས་སུ་འབྲེལ་
བ་ཡིན་པའི་ཕྱིར། གཉིས་པ་ལ་མཚམས་སྦྱར་ནི། བྱང་ཆུབ་སེམས་དཔའ་ཅེས་སོགས་སོ།།
168

རྩ་བ་ནི། སྦྱིན་ལ་སོགས་ལ་ཅེས་པ་རྐང་བ་གསུམ་མོ། །དེའི་འགྲེལ་བ་ནི། འཁོར་གསུམ་
རྣམ་པར་དག་པའི་སྦྱིན་པ་ལ་སོགས་པ་ལ་གང་ཟག་གི་བདག་མེད་པར་རྟོགས་པའི་སྒོ་ནས་རང་
དང་གཞན་སྦྱོར་བའི་བྱང་སེམས་ཀྱི་གཞི་ཤེས་ནི་ཆོས་ཅན། རྣམ་པ་ཐམས་ཅད་གཉེན་པོ་གཞི་
ཤེས་ཡིན་ཏེ། གནས་ལུགས་ལ་ཡང་དག་པར་ཞུགས་པའི་ཐབས་ཤེས་ཁྱད་པར་ཅན་གྱིས་ཟིན་
པའི་ཕྱིར་དང་བདེན་པར་ཆགས་པའི་ཚོགས་ཀྱི་གནས་སམ། ས་བོན་ཐམས་ཅད་བཀག་པའམ་
མེད་པས་བླང་བར་བྱ་བའི་གཞི་ཤེས་ཡིན་པའི་ཕྱིར། གཉིས་པ་ལ་སྤང་བྱ། སྤང་བྱའི་རྒྱུ་མཚན་
གཉེན་པོ། །རྒྱུ་མཚན་ལས་འཕྲོས་པའི་དོན་ནོ། །དང་པོ་ལ། རྩ་བ་ནི། རྒྱལ་ལ་སོགས་ལ་
དམིགས་པའི་དད་སོགས་དང་འབྲེལ་བའི་ཆགས་པ་ཕྲ་མོ་དང་མི་མཐུན་པའི་ཕྱོགས་ཡིན་
ནོ། །འགྲེལ་པ་ནི། དེ་བཞིན་གཤེགས་པ་ལ་སོགས་པ་ལ་བདེན་པར་འཛིན་པའི་སྒོ་ནས་ཕྱག་
འཚལ་པ་ལ་སོགས་པ་ནི་བསོད་ནམས་ཀྱི་ཚོགས་ཀྱི་རྒྱུ་ཡིན་པ་ཉིད་ཀྱིས་སམ་མ་དད་པ་ལ་སོགས་
པའི་གཉེན་པོ་ཡིན་མོད་ཀྱི་བདེན་འཛིན་གྱི་ཆགས་པ་ཕྲ་མོའི་ངོ་བོ་ཉིད་ཀྱིས་རྣམ་པ་ཐམས་ཅད་
དུ་བྱང་སེམས་ཀྱི་བླང་བྱ་མིན་པས་མི་མཐུན་པའི་ཕྱོགས་ཡིན་ཏེ། འདིས་སངས་རྒྱས་ལ་མཚན་
འཛིན་གྱི་སྒོ་ནས་ཕྱག་འཚལ་བ་སོགས་རྣམ་པ་ཐམས་ཅད་དུ་བྱང་སེམས་ཀྱི་བླང་བྱ་མིན་པར་
བསྟན་གྱི། སངས་རྒྱས་ལ་ཕྱག་འཚལ་སོགས་བླང་བྱ་མིན་པར་མ་བསྟན་ནོ། །ངག་དོན་ནི།
དེ་བཞིན་གཤེགས་པ་ལ་བདེན་པར་འཛིན་པས་ཕྱག་འཚལ་བ་ཆོས་ཅན། བྱང་སེམས་ཀྱི་བླང་
བྱ་ཡིན་པས་མ་ཁྱབ་སྟེ། བདེན་འཛིན་གྱིས་ཟིན་པའི་ཕྱིར། གཉིས་པ་ལ་གཉིས་ལས། དྲི་བ་
ནི༑ ཡང་ཇི་ལྟར་ཆགས་པ་ཕྲ་མོ་མི་མཐུན་པའི་ཕྱོགས་ཡིན་ཞེ་ན། གཉིས་པ་ལན་ལ། རྩ་བ་
ནི༑ ཆོས་ཀྱི་སོགས་སོ། །འགྲེལ་པ་ནི་ཤེས་བྱ་ཆོས་ཅན། དེ་བཞིན་གཤེགས་པ་ལས་བདེན་
པར་དམིགས་པ་ཡང་བྱང་སེམས་ལམ་གྱི་མི་མཐུན་པའི་ཕྱོགས་ཡིན་ནོ། །གང་གི་ཕྱིར་ན་ཆོས་
ཀྱི་རིགས་རྣམས་བདེན་པའི་ངོ་བོ་ཉིད་ཁོ་ནས་སྟོང་པས་ཆོས་དེ་དག་རང་བཞིན་གྱིས་ཟབ་བ་ཡིན་
པ་དེའི་ཕྱིར་རོ། །གསུམ་པ་ལ་མཚམས་སྦྱར་ནི། འོ་ན་དེ་ཇི་ལྟར་སྤང་ཞེ་ན། རྩ་བ་ནི། ཆོས་
རྣམས་སོགས་སོ། །འགྲེལ་པ་ནི། ཐེག་ཆེན་མཐོང་ལམ་བར་ཆད་མེད་ལམ་ཆོས་ཅན། དེ་
169

བཞིན་གཤེགས་པ་ལ་བདེན་པར་ཆགས་པ་སྤོང་བ་ཡིན་ཏེ། གཟུགས་ལ་སོགས་པ་ཆོས་ཐམས་
ཅད་རང་བཞིན་གཅིག་པ་ཁོ་ན་སྟེ། འདི་ལྟ་སྟེ་རང་བཞིན་མེད་པའོ་ཞེས་ཤེས་པ་དང་ཤེས་བྱ་
མཉམ་པ་ཉིད་དུ་ཤེས་པའི་བར་ཆད་མེད་ལམ་ཡིན་པའི་ཕྱིར། བཞི་པ་ལ་ཟབ་པའི་རྒྱུ་མཚན་
དང༌། རྟོགས་དཀའ་བའི་རྒྱུ་མཚན་གཉིས། དང་པོ་ལ་གཉིས་ལས་དྲི་བ་ནི། ཡང་ཇི་ལྟར་
སོགས་སོ། །ལན་ལ། རྩ་བ་ནི། མཐོང་བ་ཞེས་སོགས་སོ། །འགྲེལ་པ་ནི། རང་བཞིན་སྟོང་
པ་ཉིད་དེ་ཆོས་ཅན། ཟབ་པ་ཉིད་ཡིན་ཏེ། རྟོགས་པར་དཀའ་བ་ཉིད་དུ་མདོ་ལས་བཤད་པ་
དེའི་ཕྱིར། རྟོགས་དཀའ་བའི་དོན་ཡང་གང་གི་ཕྱིར་ན་མིག་ལ་སོགས་པའི་རྣམ་པར་ཤེས་པ་
ཐམས་ཅད་ཀྱི་གཉིས་སྣང་དང་བཅས་པའི་སྒོ་ནས་དམིགས་པའི་དོན་གསལ་བའི་ཕྱིར་རོ།།གཉིས་
པ་ལ་དྲི་བ་ནི། ཡང་དེ་ལྟར་སོགས་སོ། །ལན་ལ་རྩ་བ་ནི། གཟུགས་ལ་སོགས་པར་སོགས་
སོ༑ ༑འགྲེལ་པ་ནི། གཟུགས་ལ་སོགས་པ་ནས་སངས་རྒྱས་ཀྱི་ཆོས་མ་འདྲེས་པའི་རྣམ་པའི་
བར་གྱི་རང་བཞིན་སྟོང་པ་ཉིད་དེ་ནི་ཆོས་ཅན། རྟོགས་པར་དཀའ་བ་ཡིན་ཏེ། གཉིས་སྣང་
སོགས་ཀྱི་སྤྲོས་བའི་མཚན་མ་གང་དུ་ཡང་ཡོངས་སུ་མི་ཤེས་པའམ། ཤེས་པར་བྱར་མེད་པས་
གཉིས་སྣང་གི་བློས་བསམ་པ་ལས་འདས་པ་ཉིད་དུ་འདོད་པ་དེའི་ཕྱིར། གསུམ་པ་ལ་མཚམས་
སྦྱར་ནི། དེ་ལྟར་སོགས་སོ། །རྩ་བ་ནི། དེ་ལྟར་འདུ་ཤེས་སོ། །འགྲེལ་པ་ནི། ཐམས་ཅད་
ཤེས་པ་ཉིད་ཀྱི་སྐབས་སུ་ཉན་ཐོས་དང་བྱང་ཆུབ་སེམས་དཔའ་ལ་སོགས་པའི་གཞི་ཤེས་ལ་ཆོས་
ཅན། གོ་རིམ་བཞིན་དུ་མི་མཐུན་ཕྱོགས་དང་གཉེན་པོའི་རབ་ཏུ་དབྱེ་བ་ཤེས་པར་བྱའོ། །གོང་
དུ་དེ་ལྟར་བཤད་པའི་ཚུལ་གྱིས་མཚན་འཛིན་གྱི་ས་བོན་དང་བཅས་པ་དང་། ཐབས་ཤེས་ཁྱད་
པར་ཅན་གྱིས་ཟིན་པའི་བྱེ་བྲག་ཡོད་པའི་ཕྱིར།
བཞི་པ་ལ་མཚམས་སྦྱར་ནི། དེ་ལྟར་སོགས་སོ། །རྩ་བ་ནི་གཟུགས་སོགས་ཅེས་པས་
གཞིའི་ངོ་བོ་ལ་ཞེན་སྤྱོད་འགོག་པ་དང་། དེ་མི་རྟག་སོགས་དང་ཞེས་པས་གཞིའི་ཁྱད་པར་ལ་
ཞེན་སྤྱོད་འགོག་པ་དང༌། དེ་མ་རྫོགས་དང་ཞེས་སོགས་ཀྱིས་གཞིའི་དབྱེ་བ་ལ་ཞེན་སྤྱོད་འགོག་
པ་དང་། སྣང་བ་རྣམ་བདུན་ཤེས་བྱེད་དོ་ཞེས་པས་གཞི་བདེན་མེད་དུ་ཤེས་བྱེད་ཀྱི་རྟགས་ལ་
170

ཞེན་སྤྱོད་འགོག་པ་བསྟན་ནོ། །འགྲེལ་པ་ལ།དངོས་བསྟན་བྱང་སེམས་ཀྱི་སྦྱོར་བ་དང་། ཤུགས་
བསྟན་ཉན་རང་གི་སྦྱོར་བའོ། །དང་པོ་ནི། བསྟན་ཅེས་དྲང་ངོ་། །གང་ན་བྱང་ཆུབ་སེམས་
དཔའ་རྣམས་ཀྱིས་ཡུལ་དེ་དང་དེ་ལ་ཞེན་སྤྱོད་བཀག་པའི་སྒོ་ནས་སྦྱོར་བ་རྣམ་པ་བཅུའོ། །ཇི་
ལྟར་ན་དངོས་བསྟན་རྗེས་སུ་འགྲོ་བའི་སྒོ་ནས་སོ། །བཅུ་པོ་གང་ཞེ་ན། གང་ཟག་གི་བདག་
མེད་གོམས་པར་བྱེད་པའི་བྱང་སེམས་ཀྱི་སྦྱོར་ལམ་ཆོས་ཅན། གཞིའི་ངོ་བོ་ལ་ཞེན་སྤྱོད་བཀག་
པའི་སྦྱོར་བ་ཡིན་ཏེ། གཟུགས་ལ་སོགས་པའི་ཆོས་ཐམས་ཅད་ལ་སྒྲུབ་པ་རང་དབང་བར་ཡོངས་
སུ་ཤེས་པ་བསལ་བའི་སྒོ་ནས་སྦྱོར་བའི་རྣལ་འབྱོར་ཡིན་པའི་ཕྱིར། དེ་ཆོས་ཅན། གཞིའི་
ཁྱད་པར་ལ་ཞེན་སྤྱོད་འགོག་བའི་སྦྱོར་བ་ཡིན་ཏེ། དེ་དག་ཉིད་ཀྱི་མི་རྟག་པ་དང་སྟོང་པ་ཉིད་
ལ་སོགས་པ་ལ་སྒྲུབ་པའི་ཡོངས་སུ་ཤེས་པ་གསལ་བའི་སྒོ་ནས་སྦྱོར་བའི་རྣལ་འབྱོར་ཡིན་པའི་
ཕྱིར། དེ་ཆོས་ཅན། མཚན་ཉིད་ལ་ཞེན་སྤྱོད་བཀག་པའི་སྦྱོར་བ་ཡིན་ཏེ། སོ་སོར་མ་རྫོགས་
པ་ཀུན་བརྟགས་དང༌། རྫོགས་པ་ཡོངས་སུ་གྲུབ་པ་དང༌། དེ་གཉིས་ཀྱིས་མཚོན་པ་གཞན་དབང་
ལ་སྒྲུབ་པའི་ཞེས་སོགས་སོ། །སྦྱོར་བ་འགོད་ཚུལ་དེས་འགྲེའོ། །ཆགས་པ་མེད་པ་ལ་དེ་ལྟར་
སྦྱོར་བ་གཉེན་པོ་ལ་ཞེན་སྤྱོད་འགོག་པ་དང་། གཞན་དུ་མི་འགྱུར་བ་དང༌། བྱེད་པ་པོ་མེད་
པ་ཉིད་ལ་དེ་ལྟར་སྦྱོར་བ་བཞིའི་ཆོས་ཉིད་ལ་དང༌། གོ་རིམ་བཞིན་དུ་ཐམས་ཅད་མཁྱེན་པ་ཉིད་
གསུམ་གྱི་ནང་ནས་རྣམ་མཁྱེན་གྱི་བདག་ཉིད་ནི་དོན་དམ་པར་མི་དམིགས་ཤིང་ཀུན་རྫོབ་ཏུ་བསྐལ་
པ་གྲངས་མེད་གསུམ་གྱིས་ཐོབ་པར་བྱ་དགོས་པས་ཆེད་དུ་བྱ་བ་བྱ་དཀའ་བ་དང་ལམ་ཤེས་པ་
ནི་དོན་དམ་པར་མི་དམིགས་ཤིང་། ཀུན་རྫོབ་ཏུ་ལམ་གསུམ་ལ་སློབ་ཀྱང་རྫོགས་སྨིན་མ་སྦྱངས་
པར་དེ་དག་གི་འབྲས་བུ་མངོན་སུམ་དུ་མི་བྱེད་པས་སྦྱོར་བ་བྱ་དཀའ་བ་དང༌། གཞི་ཤེས་ནི།
དེ་རང་རྒྱུད་ལ་སྐྱེས་ནས་དེའི་སྒོ་ནས་ཉན་རང་གི་རིགས་ཅན་གྱི་དོན་བྱེད་ཀྱང་། རང་ཉིད་ཉོན་
མོངས་ཙམ་སྤངས་པའི་འབྲས་བུ་མངོན་དུ་མི་བྱེད་པས་བྱེད་པའམ་ལས་སུ་བྱ་བ་བྱ་དཀའ་
བའོ། །དེ་དག་ལ་དེ་ལྟར་སྦྱོར་བ་ནི། བྱ་དཀའ་རྣམ་གསུམ་སྦྱོར་བ་ལ་དང་། གདུལ་བྱའི་
སྐལ་པ་ཇི་ལྟ་བ་བཞིན་དུ་འབྲས་བུ་ཐོབ་པས་མི་སྟོང་པ་ཉིད་ལ་དེ་ལྟར་སྦྱོར་བ་ནི་སྦྱོར་བའི་འབྲས་
171

བུ་ལ་དང་། བསྲུང་བྱེད་གཞན་གྱི་རྐྱེན་གྱིས་མི་འགྲོ་བ་ཉིད་ལ་དེ་ལྟར་སྦྱོར་བ་སྦྱོར་བའི་ཕན་
ཡོན་ལ་དང་ཡོངས་སུ་འགྱུར་བ་སོགས་བདུན་ལ་དེ་ལྟར་སྦྱོར་བ་གཞི་རང་བཞིན་མེད་པར་ཤེས་
བྱེད་ཀྱིས་རྟགས་ལ་ཞེན་སྤྱོད་འགོག་པའི་སྦྱོར་བའོ། །རྟགས་དེ་དག་གིས་ཇི་ལྟར་ཤེས་པ་བྱེད་
ཅེ་ན། སྣང་བ་ཕྱི་ནང་གི་དངོས་པོ་རྣམས་ཆོས་ཅན། དོན་དམ་པར་བདེན་པར་མེད་དེ། གཉིས་
སྣང་གི་བག་ཆགས་ཡོངས་སུ་འགྱུར་བ་ཙམ་གྱི་སྣང་བ་ཡིན་པའི་ཕྱིར། རྨི་ལམ་བཞིན། ཏིང་
ངེ་འཛིན་རྒྱལ་པོ་ལས། ཇི་ལྟར་བུ་མོ་གཞོན་ནུའི་རྨི་ལམ་ན། །བུ་ཕོ་བྱང་ཞིང་ཤི་བ་དེས་མཐོང་
ནས། །བྱུང་ན་དགའ་ཞིང་ཤི་ན་མི་དགའ་ལྟར། །ཆོས་རྣམས་ཐམས་ཅད་དེ་བཞིན་ཤེས་པར་
གྱིས། ཞེས་པས་བསྟན་ཏོ། །ཆོས་ཅན། དེ་ཡིན་ཏེ། རྒྱུ་རྐྱེན་མཉམ་དུ་ཚོགས་པ་ལས་བྱུང་
བའི་སྣང་བ་ཙམ་ཡིན་པའི་ཕྱིར། སྒྱུ་མ་བཞིན་དེ་ལས་སྒྱུ་མ་བྱེད་པ་དག་གིས་གཟུགས་སྤྲུལ་
ཏེ༑ རྟ་དང་གླང་པོ་ཤིང་རྟ་སྣ་ཚོགས་བྱས། །དེ་ལ་ཇི་བཞིན་སྣང་བ་གང་ཡང་མེད། །ཆོས་
རྣམས་ཐམས་ཅད་དེ་བཞིན་ཤེས་པར་གྱིས། ཞེས་སོ། །བདེན་པར་སྣང་ཡང་སྣང་བ་ལྟར་
གྲུབ་པ་འགལ་བའི་ཕྱིར། སྨིག་རྒྱུ་བཞིན། ཇི་ལྟར་སོ་ཀའི་ཉི་མ་ཕྱེད་དུས་སུ། །སྐྱེས་བུ་སྐོམ་
པས་གདུངས་ཤིང་འགྲོ་བ་ཡིས། །སྨིག་རྒྱུ་དག་ལ་ཆུ་ཡི་ཕུང་པོར་སྣང༌། ཞེས་སོགས་སོ། །རྐྱེན་
ལ་རག་ལས་པའི་སྣང་བ་ཡིན་པའི་ཕྱིར། སྒྲ་བརྙན་བཞིན། ཇི་ལྟར་མི་དག་ནགས་ཀྱི་ཁྲོད་
འདུག་སྟེ། །སྐྱེས་བུ་གླུ་ལེན་དུ་དང་དགོད་པ་ལས། །བྲག་ཆ་སྣང་ཡང་སྣང་བ་གང་ཡང་
མེད། །ཆོས་རྣམས་ཐམས་ཅད་དེ་བཞིན་ཤེས་པར་གྱིས། ཞེས་སོ། །རང་བཞིན་ལས་མ་
འཕོས་པའི་སྣང་བ་ཡིན་པའི་ཕྱིར། མིག་ཡོར་རམ་གཟུགས་བརྙན་བཞིན། ཇི་ལྟར་ནམ་མཁའ་
དྭངས་པར་ཟླ་ཤར་པ། །དེ་ཡི་གཟུགས་བརྙན་དྭང་བའི་མཚོར་སྣང་ཡང༌། །ཟླ་བ་ཆུ་ཡི་ནང་
དུ་འཕོས་པ་མེད། །ཆོས་རྣམས་ཐམས་ཅད་དེ་བཞིན་ཤེས་པར་གྱིས། ཞེས་སོ། །བདེན་པའི་
རྫས་ཀྱིས་རྟེན་མེད་པའི་སྣང་བ་ཡིན་པའི་ཕྱིར། དྲི་ཟའི་གྲོང་ཁྱེར་བཞིན། བདེན་པའི་བྱེད་པ་
བོ་མེད་པའི་སྣང་བ་ཡིན་པའི་ཕྱིར། དཔེར་ན་སྤྲུལ་པ་བཞིན། ཇི་ལྟར་སྤྲུལ་པ་དྲི་ཟའི་གྲོང་
ཁྱེར་དང་། རྨི་ལམ་ཇི་བཞིན་སྒྱུ་མ་ཇི་བཞིན་དུ། །མཚན་མ་སྒོམ་པའང་ངོ་བོ་ཉིད་ཀྱིས་སྟོང་།།
172

ཆོས་རྣམས་ཐམས་ཅད་དེ་བཞིན་ཤེས་པར་གྱིས། ཞེས་སོ། །དེ་ལྟར་བསྟན་པའི་སྦྱོར་བ་འདི་
དག་ཇི་སྲིད་གཞིའི་ཆོས་ལ་མངོན་ཞེན་གྱི་དྲི་མ་ཡོད་ཀྱི་བར་དུ་སྒོམ་དགོས་པས་ལས་དང་པོ་བའི་
ས་ནས་ས་བཅུ་པའི་བར་དུ་བསྒོམ་པ་ཡིན་ནོ། །དེའི་ཕྱིར་ངེས་འབྱེད་ཆ་མཐུན་མིན་ནོ། ཞེས་
གཞན་དག་སྨྲ་བར་བྱེད་དོ། །དེ་ནི་མི་འཐད་དེ། འཕགས་པ་དང༌། སློབ་དཔོན་གཉིས་ཀས་
བཟློས་སྤོང་གི་སྐབས་སུ་ངེས་འབྱེད་ཆ་མཐུན་དུ་བཤད་པ་དང་འགལ་ཞིང་རང་ཉིད་ཀྱིས་ཀྱང་
བཟློས་སྤོང་གི་སྐབས་སུ་ངེས་འབྱེད་ཆ་མཐུན་དུ་སྨྲས་པ་དང་། དངོས་སུ་འགལ་བའི་ཕྱིར་རོ། །དེ་
བས་ན་གང་ཟག་གི་བདག་གིས་སྟོང་བའི་གཞི། གཟུགས་སོགས་རྣམས་བདེན་མེད་དུ་གཏན་
ལ་ཕབ་ནས། དེ་ལྟར་བདེན་མེད་དུ་གཏན་ལ་ཕབ་པའི་གཞི་དེ་ཉིད་གང་ཟག་གི་བདག་གིས་སྟོང་
བར་སྒོམ་པའི་བྱང་སེམས་ཀྱི་ངེས་འབྱེད་ཆ་མཐུན་དུ་གྱུར་པའི་གཞི་ཤེས་ཀྱི་སྦྱོར་བ་ཉིད་བཤད་
པ་ཡིན་ལ། དེའི་དགོས་པ་ཡང་བྱང་སེམས་ཀྱི་སྦྱོར་ལམ་དུ་དེ་ལྟར་སྒོམས་བས་མཐོང་ལམ་
དུ་གཞི་ཤེས་མཚན་འཛིན་དང་མ་འབྲེལ་བར་སྐྱེ་བ་ཡིན་ལ། ཉན་རང་གིས་དེ་ལྟར་མ་སྒོམས་
པར་མཚན་འཛིན་དང་འབྲེལ་བར་སྐྱེ་བ་ཡིན་ནོ། ཞེས་ཤེས་པའི་ཆེད་ཡིན་ནོ། །གཉིས་པ་
ནི༑ ཉན་ཐོས་ལ་སོགས་པ་ཡི་ནི། དེ་ལྟར་དངོས་སུ་བསྟན་པའི་ཤུགས་ཀྱིས་ནི་ཇི་སྐད་བཤད་
པ་ལས་བཟློག་སྟེ། གཞི་ལ་བདེན་འཛིན་མ་བཀག་པ་གང་ཟག་གི་བདག་གིས་སྟོང་པ་ཙམ་ཞིག་
བསྒོམས་ཏེ། སྦྱོར་བ་ཡིན་ནོ། །
ལྔ་པ་ལ། མཚམས་སྦྱར་ནི། མཉམ་པ་ཉིད་ཀྱི་སོགས་སོ། །རྩ་བ་ནི། གཟུགས་ལ་
སོགས་སོ། །འགྲེལ་པ་ནི། གཟུགས་ལ་སོགས་པའི་ངོ་བོ་ལ་མངོན་པར་ཞེན་པ་དང༌། སྔོན་
པོ་ལ་སོགས་པ་དེའི་མཚན་མའམ་ཁྱད་ཆོས་དང་། རབ་དབྱེ་དུ་མའི་སྤྲོས་པ་དང༌། དེ་དག་
རྟོགས་པའི་ཤེས་པ་རྣམས་ལ་བདེན་པར་རློམ་པ་རྣམས་རྣམ་པ་ཐམས་ཅད་དུ་མི་དམིགས་པ་ནི་
ཐེག་ཆེན་གཞི་ཤེས་སྦྱོར་ལམ་པའི་མཉམ་པ་ཉིད་དམ་འཛིན་སྟངས་ཡིན་པས་སམ་མཉམ་པ་ཉིད་
ཀྱིས་སོ། །ཉན་རང་གི་མཉམ་ཉིད་བཞི་དང་མི་ལྡན་པར་ཤུགས་ལ་ཤེས་སོ། །ངག་དོན་ནི།
བྱང་སེམས་ཀྱི་གཞི་ཤེས་ཀྱི་སྦྱོར་བ་ཆོས་ཅན། ཉན་རང་གི་གཞི་ཤེས་ཀྱི་སྦྱོར་བ་ལས་ཁྱད་ཞུགས་
173

ཏེ༑ གཟུགས་སོགས་ལ་མངོན་ཞེན་འགོག་པའི་མཉམ་ཉིད་བཞི་ལྡན་གྱི་སྦྱོར་བ་ཡིན་པའི་ཕྱིར།
དྲུག་པ་མཉམ་ཉིད་རྟོགས་པའི་འབྲས་བུ་མཐོང་ལམ་ལ། སྐད་ཅིག་མ་མདོར་བསྟན།
རྣམ་པ་བསྒོམ་ཚུལ་རྒྱས་པར་བཤད། ཞར་བྱུང་སྒོམ་ལམ་མི་སྟོན་པའི་རྒྱུ་མཚན་ནོ། །དང་
པོ་ལ་མཚམས་སྦྱར་ནི། སྦྱོར་བའི་སོགས་སོ། །རྩ་བ་ནི། སྡུག་བསྔལ་སོགས་སོ། །འགྲེལ་པ་
ནི༑ འདིར་བསྟན་སྐད་ཅིག་མ་བཅུ་དྲུག་གི་བདག་ཉིད་ཀྱི་ཡེ་ཤེས་ནི་ཆོས་ཅན། ཐམས་ཅད་
ཤེས་པ་ཉིད་ཀྱི་སྐབས་སུ་བསྟན་པའི་མཐོང་བའི་ལམ་ཡིན་ཏེ། གང་ཟག་གི་བདག་མེད་མངོན་
སུམ་དུ་རྟོགས་པའི་ཡེ་ཤེས་རང་བཞིན་མེད་རྟོགས་ཀྱིས་ཟིན་པའི་མཐོང་ལམ་ཡིན་པའི་ཕྱིར། བཅུ་
དྲུག་གང་ཞེ་ན། བདེན་པའི་སོ་སོ་ལ་སོགས་སོ། །གཉིས་པ་ལ་མཚམས་སྦྱར་ནི། བདེན་པའི་
རྣམ་པ་གང་ཡིན་ཞེ་ན། རྩ་བ་ནི། གཟུགས་རྟག་མིན་སོགས་སོ། །འགྲེལ་པ་ལ། དངོས་
བསྟན་བྱང་སེམས་ཀྱི་མཐོང་ལམ། ཤུགས་བསྟན་ཉན་རང་གི་མཐོང་ལམ། དང་པོ་ལ། སྐད་
ཅིག་མའི་རྣམ་པ་སོ་སོར་བཤད་པ་དང༌། དོན་བསྡུ་བའོ། དང་པོ་ལ་བཞི་ལས། སྡུག་བསྔལ་
གྱི་རྣམ་པ་བཞི་ནི། བདེན་པའི་ངོ་བོ་ཉིད་མེད་པའི་ཕྱིར། གཟུགས་ལ་སོགས་པ་དོན་དམ་པར་
རྟག་པ་དང་མི་རྟག་པ་ཉིད་དང་བྲལ་བས་ན། རྟག་པ་ཡང་མིན། མི་རྟག་པ་ཡང་མིན་པ་དང་།དོན་
དམ་པར་སྡུག་བསྔལ་བ་དང་། སྡུག་བསྔལ་བ་མིན་པ་དང་བྲལ་བ་ཉིད་ཀྱིས་ཕུང་པོ་རྒྱུན་རྟག་
པ་དང་། རྒྱུན་ཆད་པའི་མཐའ་དང་བྲལ་བ་དང༌། དོན་དམ་པར་སྟོང་པ་དང་མི་སྟོང་པ་དང་
བྲལ་བའི་ཕྱིར་རྣམ་པར་དག་པ་དང༌། དོན་དམ་པར་བདག་དང་བདག་མེད་པའི་ངོ་བོ་ཉིད་མིན་
པས་མ་སྐྱེས་པ་དང་མ་འགགས་པ་དང་།ཀུན་ནས་ཉོན་མོངས་པ་མིན་པ་དང་། རྣམ་པར་བྱང་
བ་མིན་པ་དང་། ཉམས་འཕེལ་མེད་པ་སོགས་མངོན་སུམ་དུ་རྟོགས་པས་རབ་ཏུ་ཕྱེ་བའི་མཐོང་
ལམ་ཡེ་ཤེས་ཆོས་ཅན། སྡུག་བསྔལ་བདེན་པ་རྟོགས་པའི་ཡེ་ཤེས་ཀྱི་རྣམ་པར་དག་པ་ཡིན་ཏེ།
མི་རྟག་སོགས་བཞི་སྒྱུ་མ་ལྟ་བུར་མངོན་སུམ་དུ་གསར་དུ་མཐོང་བས་རབ་ཏུ་ཕྱེ་བ་ཡིན་པའི་ཕྱིར།
གཉིས་པ་ཀུན་འབྱུང་གི་རྣམ་པ་ནི། སྡུག་བསྔལ་གྱི་རྒྱུ་དང་རྒྱུ་མིན་པ་སོགས་དེ་ཉིད་ཀྱི་ཕྱིར།
དོན་དམ་པར་ནམ་མཁའ་དང་འདྲ་བ་དང༌། དོན་དམ་པར་སྡུག་བསྔལ་རྫས་རིགས་ཀུན་འབྱུང་
174

བ་དང༌། ཀུན་འབྱུང་བ་མེད་པ་དང་མི་ལྡན་པའི་ཕྱིར་ཉོན་མོངས་པ་དང་ཉེ་བའི་ཉོན་མོངས་
པ་ཐམས་ཅད་གདོད་མ་ནས་སྤངས་པ་དང༌། དོན་དམ་པར་སྡུག་བསྔལ་དྲག་ཏུ་རབ་ཏུ་སྐྱེ་བ་
དང་། རབ་ཏུ་མི་སྐྱེ་བ་དང་མ་འདྲེས་པས་ཡོངས་སུ་འཛིན་པ་ལས་གྲོལ་བ་དང༌། དོན་དམ་
པར་སྡུག་བསྔལ་རྒྱུད་མར་བསྐྱེད་པའི་རྐྱེན་དང་རྐྱེན་མིན་པ་ལས་རྣམ་པར་གྲོལ་བའི་ཕྱིར་རང་
གི་ངོ་བོར་བརྗོད་དུ་མེད་པ་ཞེས་བྱ་བ་རྣམས་ཀུན་འབྱུང་བདེན་པའི་རྣམ་པ་དག་ཡིན་ནོ། །སྦྱོར་
བ་འགོད་ཚུལ་སྔ་མས་འགྲེའོ། །གསུམ་པ་འགོག་པའི་རྣམ་པ་བཞི་ནི། གང་གི་ཕྱིར་དོན་དམ་
པར་ཉོན་མོངས་འགགས་པའི་འགོག་པ་དང་འགོག་པ་མེད་པ་དང་མ་འབྲེལ་བ་དེའི་ཕྱིར་འགོག་
པའི་བདེན་པའི་དོན་ཚིག་ཏུ་བརྗོད་པས་རྒྱུད་གཞན་ལ་སྦྱིན་དུ་མེད་པ་དང་དོན་དམ་པར་སྡུག་
བསྔལ་ཞི་བ་དང་མ་ཞི་བ་མེད་པས་དམིགས་པ་མེད་པར་བྱེད་པ་དང༌། དོན་དམ་པར་འདོད་
ཆགས་མཆོག་ཏུ་གྱུར་པའི་གྱ་ནོམ་པ་དང༌། གྱ་ནོམ་པ་མིན་པ་དང་བྲལ་བའི་ཕྱིར་མཐའ་གཉིས་
ལས་འདས་ཤིང་རྣམ་པར་དག་པ་དང༌། དོན་དམ་པར་རྟག་པའི་གནས་སུ་ངེས་པར་འབྱུང་
བ་དང་། ངེས་པར་འབྱུང་བ་མེད་པ་ཡང་མེད་པའི་ཕྱིར་ནད་ཐམས་ཅད་མི་སྐྱེ་བའི་ཡོན་ཏན་
དང་ལྡན་པ་ཞེས་བྱ་བ་དེ་ལྟར་རྟོགས་པའི་མཐོང་ལམ་ནི་འགོག་པའི་བདེན་པའི་རྣམ་པ་ཡིན་
ནོ༑ ༑བཞི་པ་ལམ་གྱི་རྣམ་པ་བཞི་ནི། དོན་དམ་པར་ལམ་དང་ལམ་མིན་པ་དང་བྲལ་བའི་
ཕྱིར་ངན་སོང་ཆད་པ་དང༌། དོན་དམ་པར་ཉོན་མོངས་ཀྱི་གཉེན་པོ་བྱེད་པའི་ཕྱིར་རིགས་པ་
དང་རིགས་པ་མིན་པ་དང་མ་འདྲེས་པའི་ཕྱིར་འབྲས་བུ་མངོན་དུ་བྱ་བའི་དོན་གྱི་ཐབས་ལ་རྣམ་
པར་མི་རྟོག་པ་ཉིད་དང༌། དོན་དམ་པར་སེམས་ཕྱིན་ཅི་མ་ལོག་པར་སྒྲུབ་པ་དང་སྒྲུབ་པ་མིན་
པ་ལས་རྣམ་པར་གྲོལ་བ་ཉིད་ཀྱིས་ཆོས་ཐམས་ཅད་ཀྱི་མཚན་མ་དག་དང་མ་འབྲེལ་བ་དང༌།
དོན་དམ་པར་ངེས་པར་འབྱིན་པ་དང་ངེས་པར་འབྱིན་པ་མིན་པ་མེད་པ་ཉིད་ཀྱིས་བརྗོད་པར་
བྱ་བ་དང་བརྗོད་པར་བྱེད་པའི་ངོ་བོ་ཉིད་མཚན་ཉིད་ཤེས་བྱ་དང་སྒྲ་གཉིས་ལ་གཉིས་འཛིན་གྱི་
ཤེས་པ་སྐྱེ་བ་མེད་པ་ཞེས་བྱ་བ་དེ་ལྟར་རྟོགས་པའི་མཐོང་ལམ་གྱི་ཡེ་ཤེས་ནི་ལམ་གྱི་བདེན་པའི་
རྣམ་པ་དག་ཡིན་ནོ། །གཉིས་པ་ནི། དེ་ལྟའི་རྣམ་པ་ཅན་གྱི་ཀུན་ཤེས་པ་ཉིད་ཀྱི་སྐད་ཅིག་མ་
175

དག་ནི་བྱང་ཆུབ་སེམས་དཔའ་རྣམས་ཀྱི་མཐོང་ལམ་ཡིན་ནོ། །གཉིས་པ་ནི། ཉན་ཐོས་རྣམས་
ཀྱི་མཐོང་ལམ་སྐད་ཅིག་མ་བཅུ་དྲུག་ནི་ཆོས་ཅན། ཀུན་ཤེས་པ་ཉིད་སྟོན་པའི་སྐབས་འདིར་
ཤུགས་ལ་བསྟན་པའི་མཐོང་བའི་ལམ་ཡིན་ཏེ། རང་བཞིན་མེད་རྟོགས་ཀྱིས་ཟིན་པ་དེ་ལས་
བཟློག་པ་མི་རྟག་པ་ལ་སོགས་པའི་རྣམ་པ་དག་ཏུ་སྒོམ་པར་བྱ་བ་མཚན་འཛིན་དང་འབྲེལ་བའི་
མཐོང་ལམ་ཡིན་པའི་ཕྱིར། གསུམ་པ་ནི། ལམ་ཤེས་ཀྱི་སྐབས་ལྟར་འདིར་ཡང་སྒོམ་ལམ་
ལོགས་སུ་ཙིའི་ཕྱིར་མ་བསྟན་ཅེ་ན། ཤེས་བྱ་ཆོས་ཅན། གང་ཟག་གི་བདག་མེད་མངོན་སུམ
དུ་རྟོགས་ཟིན་གོམས་པར་བྱེད་པའི་སྒོམ་པའི་ལམ་ནི་སྐབས་འདིར་མ་བསྟན་པའི་རྒྱུ་མཚན་ཡོང་
དེ༑ ཉན་ཐོས་ཀྱི་ལམ་གང་ཟག་གི་བདག་མེད་རྟོགས་པའི་ཡེ་ཤེས་ནི་བྱང་ཆུབ་སེམས་དཔས་
ཉན་ཐོས་ཀྱི་རིགས་ཅན་རྗེས་སུ་གཟུང་ཕྱིར་དུ་ཡོངས་སུ་ཤེས་པར་བྱ་བ་ཙམ་ཡིན་གྱི་རང་
ཉིད་དེའི་འབྲས་བུ་ཉོན་མོངས་ཙམ་སྤངས་པ་མངོན་དུ་བྱ་ཕྱིར་དུ་གོམས་པར་བྱེད་པ་ནི་མིན་པས་
དེའི་རྒྱུ་མཚན་གྱིས་མ་བསྟན་པ་ཡིན་པའི་ཕྱིར། དེས་ན་འདིར་གང་ཟག་གི་བདག་མེད་གོམས་
པར་བྱེད་པའི་སྒོམ་ལམ་བསྟན་མ་བསྟན་དཔྱོད་པ་ཡིན་པའི་ཕྱིར། ཉན་ཐོས་ཀྱི་རྒྱུད་ཀྱི་མཚན་
འཛིན་གཞི་ཤེས་སུ་གྱུར་པའི་སྒོམ་ལམ་དང༌། བྱང་སེམས་ཀྱི་ཆོས་ཀྱི་བདག་མེད་གོམས་པར་
བྱེད་པའི་སྒོམ་ལམ་བསྟན་མ་བསྟན་དཔྱོད་པ་གང་ཡང་འབྲེལ་མེད་དེ། མཚན་འཛིན་གཞི་ཤེས་
སུ་གྱུར་པའི་མཐོང་ལམ་བྱང་སེམས་ཀྱིས་ཤེས་པར་བྱ་བའི་མངོན་རྟོགས་མིན་ལ། ཆོས་ཀྱི་
བདག་མེད་གོམས་པར་བྱེད་པའི་སྐོམ་ལམ་ནི། བྱང་སེམས་ཀྱི་མངོན་དུ་བྱ་བའི་མངོན་རྟོགས་
ཀྱང་མིན་པས་འདིར་ཤེས་པར་བྱ་བའི་མངོན་རྟོགས་ཡིན་པའི་ཕྱིར། མངོན་དུ་བྱ་བའི་མངོན་
རྟོགས་མིན་པས་ཞེས་པའི་རྒྱུ་མཚན་བཀོད་པ་དག་དང༌། རྒྱ་མཚོའི་ཕ་རོལ་དང་ཚུ་རོལ་བཞིན་
གྱུར་པའི་ཕྱིར་རོ། །ཁ་ཅིག་ཉན་ཐོས་ཀྱི་ལམ་མཐོང་བྱེད་བྱང་སེམས་ཀྱི་མཐོང་ལམ་དངོས་
སུ་བསྟན་བས་མཐོང་བྱ་བཟློག་པའི་སྒོ་ནས་ཤུགས་ལ་འཕངས་ཞེས་སྨྲ་བ་ནི། སྐབས་འདིར་
ཉན་ཐོས་ཀྱི་ལམ་མཐོང་བྱེད། བྱང་སེམས་ཀྱི་མཐོང་ལམ་མཉམ་གཞག་ཡེ་ཤེས་སུ་སྨྲས་པ་
དང༌། གོང་དུ་ཉན་ཐོས་ཀྱི་ལམ་ཤེས་ཚུལ་བྱང་སེམས་ཀྱི་རྗེས་ཐོབ་ཀྱི་ཆོས་ཀྱི་སྤུན་གྱིས་ཤེས་
176

པར་སྨྲས་པ་ཆེས་འགལ་བའི་ཁུར་བླངས་པ་རང་ཉིད་ཀྱིས་མ་མཐོང་བར་ཟད་དོ། །གཞན་ཡང་
དེ་ལྟ་ན་ལམ་ཤེས་ཀྱི་མཐོང་ལམ་གྱིས་ཀྱང་ཉན་ཐོས་ཀྱི་ལམ་བཟློག་པའི་སྒོ་ནས་ཤུགས་ལ་འཕེན་
ནུས་པར་མཚུངས་པས། སྐབས་འདིར་མཐོང་ལམ་ཡང་བསྟན་པ་དོན་མེད་པར་འགྱུར་
རོ༑ ༑གཉིས་པ་ལ་གསུམ་ལས། མཚམས་སྦྱར་ནི། དེ་ལྟར་རྒྱས་པར་བསྟན་ནས་ཐམས་
ཅད་མཁྱེན་པ་ཉིད་གསུམ་མཇུག་བསྡུ་བར་མཛད་དེ། མངོན་རྟོགས་ཀྱི་དོན་མཐའ་དག་སྡུད་
པར་བྱེད་པ་འདི་ཉིད་ཀྱིས་སོ། །རྩ་བ་ནི་འཕགས་པ་ལྟར་ན། རབ་འབྱོར་ཤེར་ཕྱིན་པ་འདི་
ནི་ཆོས་གང་ཡང་ཐོབ་པར་བྱེད་པ་མིན་ཞེས་པ་འདི་དང་། རབ་འབྱོར་ཤེར་ཕྱིན་འདི་ནི་འདོད་
པའི་ཁམས་ལ་ཤིན་ཏུ་འདའ་བར་བྱེད་པའམ་གནས་པར་བྱེད་པ་མིན་ཞེས་པ་ཡང་འདི་དང་ཡང་
རབ་འབྱོར་ཤེར་ཕྱིན་འདི་ནི་སངས་རྒྱས་ཀྱི་ཆོས་རྣམས་སྟེར་བར་བྱེད་པའམ་འཕྲོག་པར་བྱེད་
པ་མིན་ཞེས་པ་འདི་ཡིན་ཏེ། དེ་ལྟར་གནས་སྐབས་སམ་མདོ་ཚན་གསུམ་པོ་དག་གིས་མཁྱེན་
པ་རྣམ་པ་གསུམ་པོ་འདི་ནི་མཇུག་བསྡུས་ཏེ་རྫོགས་པར་ཡོངས་སུ་བསྟན་པ་ཡིན་ནོ། །དེ་ལ་
མདོ་དང་པོས་གཞི་ཤེས། གཉིས་པས་ལམ་ཤེས་གསུམ་པས་རྣམ་མཁྱེན་མཇུག་བསྡུས་ལ། དེའི་
ཕྱིར་འཕགས་པས་གཞི་ཤེས་ནས་མས་རིམས་སུ་བསྡུ་བ་མཛད་པ་ནི། ཉི་ཁྲི་དང་མཐུན་པར་
མཛད་པ་ཡིན་ཅིང་། སློབ་དཔོན་གྱིས་རྣམ་མཁྱེན་ནས་ཡས་རིམས་སུ་བསྡུ་བ་མཛད་པ་ནི་བརྒྱད་
སྟོང་པ་དང་མཐུན་པར་མཛད་པ་ཡིན་ནོ། །ངག་དོན་ནི། མདོ་ཚིག་གསུམ་པོ་དེ་ཆོས་ཅན།
རབ་འབྱོར་གྱི་ལེའུ། མཐའ་གཉིས་རྣམ་དག་གི་ལེའུ། སྤྱོད་པ་ཁྱད་པར་ཅན་གྱི་ལེའུ་གསུམ་
གྱིས་མཇུག་བསྡུས་པ་ཡིན་ཏེ། ལེའུ་གསུམ་པོ་དེས་མཁྱེན་གསུམ་རྒྱས་པར་བཤད་པའི་མཇུག་
ཏུ་ཁྱོད་ཀྱིས་མཁྱེན་གསུམ་མདོར་བསྡུས་ནས་བསྟན་པ་ཡིན་པའི་ཕྱིར། གང་དག་ལེའུ་དེ་གསུམ་
གྱིས་རྫོགས་པར་བསྟན་ཅེས་སྦྱོར་བ་ནི་བབ་ཅོལ་ལོ། །འགྲེལ་པ་ནི། གོང་དུ་བཤད་མ་ཐག་
པའི་ཚུལ་དུ་རྣམ་པ་ཐམས་ཅད་མཁྱེན་པ་ཉིད་མཚོན་བྱེད་ཀྱི་ཆོས་བཅུ་གཅིག་པོ་འདི་དང་ལམ་
ཤེས་པ་ཉིད་ཀྱི་ཆོས་བཅུ་པོ་འདི་དང་གཞི་ལམ་ཤེས་པ་ཉིད་ཀྱི་ཆོས་དགུ་པོ་འདི་ལྟ་སྟེ། དེ་ལྟར་
ལེའུ་གསུམ་གྱིས་རྣམ་མཁྱེན། ལམ་ཤེས་གཞི་ཤེས་རྣམ་པ་གསུམ་པོ་ཡོངས་སུ་རྫོགས་པར་
177

མཛད་པ་ཡིན་ནོ། །གཞན་དག་གིས་བཤད་མ་ཐག་པའི་ཚུལ་ད་བྱེད་པ་དེ་ལྟར་ཞེས་པའི་འགྲེལ་
པར་མ་གོ་བར་སྐྲོན་སྤོང་ལ་སྦྱོར་བ་སོགས་མུན་སྤྲུལ་བྱས་སྣང་ངོ༌། །གསུམ་པ་སྐབས་བསྡུ་
བ་ནི། ཤེས་རབ་ཀྱི ཕ་རོལ་ཏུ་ཕྱིན་པའི་མན་ངག་གི་བསྟན་བཅོས་མངོན་པར་རྟོགས་པའི་རྒྱན་
གྱི་འགྲེལ་པ་དོན་གསལ་བའི་རྣམ་བཤད་རྟོགས་པར་དཀའ་བའི་སྣང་བ་ལས། སྐབས་གསུམ་
པའི་འགྲེལ་པའོ།། ༈ །།
གཉིས་པ་ཉམས་སུ་བླང་བྱ་སྦྱོར་བ་བཞི་བཤད་པ་ལ། དབང་དུ་བྱེད་པ་རྒྱུ་འབྲས་དང༌།
བསྟན་པ་རྒྱུ་འབྲས་གཉིས། དང་པོ་ལ་དབང་དུ་བྱེད་པའི་རྒྱུ་རྣམ་ཀུན་དང་། དབང་དུ་ཐོབ་
པ་རྩེ་མོའི་སྦྱོར་བ་གཉིས། དང་པོ་ལ། འབྲེལ་བཀོད་པས་མཚམས་སྦྱར། འབྲེལ་པ་ཅན་གྱི་
རབ་དབྱེ་བཤད། སྐབས་བསྡུ་བའོ། །དང་པོ་ནི། ཤེས་བྱ་ཆོས་ཅན། མཁྱེན་གསུམ་གྱི་འོག་
ཏུ་རྣམ་པ་ཀུན་མངོན་པར་རྫོགས་པར་རྟོགས་པ་འཆད་པའི་རྒྱུ་མཚན་ཡོད་དེ། ཐམས་ཅད་མཁྱེན་
པ་ཉིད་གསུམ་ཐོས་བསམ་གྱིས་ཡོངས་སུ་ཤེས་པ་ནི་ཐམས་ཅད་མཁྱེན་པ་ཉིད་གསུམ་སྒོམ་པར་
བྱེད་པས་བཤད་པ་ཡིན་པའི་ཕྱིར། གང་གི་ཕྱིར་སྒོམ་ན་ཐོས་བསམ་གྱིས་མཁྱེན་གསུམ་གྱི་རྟོགས་
པའི་མཚན་ཉིད་སོགས་ཤེས་པར་མ་ཟད་དེ་དག་གི་རྟོགས་པ་རང་རྒྱུད་ལ་མྱོང་བའི་སྒོ་ནས་དབང་
དུ་བྱ་བའི་ཕྱིར་ཡང་ངོ་། །ཇི་ལྟར་སྒོམ་ན། རྣམ་པ་དང་ལམ་དང་གཞི་ཤེས་པ་རྣམས་མཚན་
ཉིད་དང་དབྱེ་བའི་དང་རྒྱུ་ལ་སོགས་པའི་སྒོ་ནས་སྤྲོས་པ་མིན་པར་ཡེ་ཤེས་རང་རང་གི་འཛིན་
སྟངས་ཀྱི་རིགས་ཐམས་ཅད་རྣམ་པ་བརྒྱ་དང་བདུན་ཅུ་རྩ་གསུམ་དུ་བསྡུ་བའི་སྒོ་ནས་སོ། །དེའི་
དགོས་པ་ཡང་ཡེ་ཤེས་འདི་དག་སྒོམ་པ་ནི། འདིའི་མཚན་ཉིད་ནི་འདིའོ། །དབྱེ་ན་འདི་སྙེད་
ཅིག་གོ་སྙམ་པ་སོགས་སྒོམ་པ་ཡང་མིན་ལ། ལྷ་བསྒོམ་པ་ལྟ་བུ་ཡང་མིན་གྱི། རྣལ་འབྱོར་
པའི་ཤེས་པ་ཡེ་ཤེས་དེ་དང་དེའི་འཛིན་སྟངས་ཀྱི་ངོ་བོར་བསྐྱེད་ནས་སྒོམ་པ་ཡིན་ཏེ། དཔེར་
ན་སྙིང་རྗེ་སྒོམ་པ་བཞིན་ནོ། །གཉིས་པ་ལ་རྣམ་པ་སྦྱོར་བས་སྒོམ་ཚུལ། སྦྱོར་བ་དང་པོར་
སྐྱེས་པའི་གནས་སྐབས། སྐྱེས་བ་ཁྱད་པར་དུ་གྱུར་པའི་རྟགས་ཀྱི་རབ་དབྱེ། ཁྱད་པར་དུ་གྱུར་
པའི་གང་ཟག་གི་སྒོམ་རིམ་བཤད་པའོ། །དང་པོ་ལ། བསྒོམ་བྱ་རྣམ་པའི་རབ་དབྱེ། སྒོམ་
178

པ་པོ་རྟེན་གྱི་གང་ཟག །གང་གིས་བསྒོམ་པའི་སྦྱོར་བའི་དབྱེ་བ། སྦྱོར་བ་བསྒོམས་པའི་ཕན་
ཡོན་ཡོན་ཏན། སྦྱོར་བ་བསྒོམས་པའི་ཚེ་དོར་བྱའི་གོལ་ས་སྐྱོན། སྦྱོར་བའི་རང་བཞིན་མཚོན་
བྱེད་ཀྱི་མཚན་ཉིད། སྒོམ་བྱུང་གི་སྦྱོར་བའི་ཉེར་རྒྱུ་ཐར་པ་ཆ་མཐུན་བཤད་པའོ། །དང་པོ་
ལ༑ སྤྱི་དོན་དང་། ཚིག་གི་དོན་ནོ། །དང་པོ་ནི། ཁ་ཅིག་རྣམ་པ་ལ་དོན་རྣམ་དང་ཤེས་རྣམ་
གཉིས་ལས། འདིར་བསྟན་བརྗོད་བྱའི་གཙོ་བོ་ནི་དོན་རྣམ་ཉིད་ཡིན་ལ། མདོར་བསྟན་དུ་ཤེས་
རྣམ་དངོས་སུ་བསྟན་ཅིང༌། རྒྱས་བཤད་དུ་དོན་རྣམ་དངོས་སུ་བསྟན་ཏོ། །ཞེས་སྨྲ་བར་བྱེད་
ལ༑ དོན་རྣམ་ནི་ཡེ་ཤེས་ཀྱི་སྒྲོ་འདོགས་བཅད་པར་བྱ་བའི་ཡུལ་དང༌། ཤེས་རྣམ་ནི་ཡུལ་
ཅན་ཡེ་ཤེས་ཉིད་ལ་འདོད་དོ། །དེ་ཡང་འཐད་པ་མིན་ཏེ། འདིར་བསྟན་བརྗོད་བྱའི་གཙོ་བོར་
གྱུར་པའི་བསྒོམ་བྱ་རྣམ་པ་ཡིན་ན་རང་གི་མི་མཐུན་ཕྱོགས་ཀྱི་གཉེན་པོ་ཡིན་དགོས་པའི་ཕྱིར་
ཏེ༑ མདོར་བསྟན་གྱི་རྩ་འགྲེལ་འདི་དག་བསྒོམ་བྱ་རྣམ་པའི་མཚན་ཉིད་སྟོན་བྱེད་ཀྱི་གཞུང་
ཡིན་པའི་ཕྱིར་རོ། །གཞན་ཡང་གཞི་ཤེས་དང༌། ལམ་ཤེས་དང༌། རྣམ་མཁྱེན་གྱི་རྣམ་པ་
བརྒྱ་དང་བདུན་ཅུ་རྩ་གསུམ་པོ་འདི་ལས་གང་ཡང་མིན། འདིས་སྒོམ་བྱའི་རྣམ་པ་སྐབས་འདིར་
ཟུར་ཙམ་ཡང་མ་གསུངས་པའི་ཕྱིར། ཚུལ་དེ་ཉིད་སྨྲ་བ་ནི་གཞུང་རྩ་འགྲེལ་ལ་དངོས་སུ་བསྟན་
བར་བྱེད་པ་ཡིན་ནོ། །དེ་བས་ན་འདིར་བསྟན་བསྒོམ་བུའི་རྣམ་པ་ནི་ཤེས་རྣམ་ཁོ་ན་ཡིན་ཏེ།
མདོ་ལས་ཀྱང༌། རྣམ་པ་རྣམས་ལ་ཕ་རོལ་ཏུ་ཕྱིན་པའི་སྒྲས་གསུངས་ཤིང་། མདོར་བསྟན་
གྱིས་རྣམ་པ་ཐམས་ཅད་ཡེ་ཤེས་སུ་གསུངས་བའི་ཕྱིར་དང༌། མདོར་བསྟན་དུ་བསྟན་པ་དེ་ཉིད་
རྒྱས་བཤད་ཀྱིས་འཆད་པ་མིན་ན། ལུས་དང་ཡན་ལག་མི་མཐུན་པས་སྐྱོན་ཆགས་པར་འགྱུར་
བའི་ཕྱིར་རོ། །འོ་ན་མེད་པ་དང་མི་སྐྱེ་བ་སོགས་བཤད་པ་ཅི་ཞེ་ན། མེད་པ་དང་མེད་པའི་རྣམ་
པ་ལ་ཁྱད་པར་ཆེ་སྟེ། མེད་པ་ཞེས་པས་ཡུལ་བདེན་པའི་རྣམ་པ་བསྟན་ཀྱང་། མེད་པའི་རྣམ་
པ་ནི་དེ་རྟོགས་ཀྱི་ཡེ་ཤེས་ཡིན་ནོ། །དེ་ལྟ་མིན་ན་མིག་ཡོར་གྱི་རྣམ་པ་ཡང་མིག་ཡོར་ཉིད་ལ་
དོད་དགོས་ན་ཡང༌། མིག་ཡོར་གྱི་ཤེས་སྒྲིབ་གཟུང་རྟོག་གི་གཉེན་པོར་ཇི་ལྟར་འགྱུར། གཞན་
ཡང་དེ་བཞིན་ཉིད་ཀྱི་རྣམ་པའང་དེ་བཞིན་ཉིད་ལ་འདོད་དགོས་པར་འགྱུར་ལ། དེ་ལྟ་ན་ཐུན་
179

མོང་མིན་པའི་ལམ་དུ་བཤད་པ་དང་འགལ་ལོ། །དེས་ན་རྣམ་མཁྱེན་གྱི་རྣམ་པ་སྒོམ་པ་ན་ཡང་།
སངས་རྒྱས་ཀྱི་ཐུགས་རྒྱུད་ལ་ཡོད་པའི་མཁྱེན་པ་གསུམ་དང༌། འཛིན་སྟངས་ཀྱི་རིགས་མཚུངས
པའི་ཡེ་ཤེས་ཏ་ལྟ་ཐུགས་རྒྱད་ལ་བསྐྱེད་ནས་སྒོམ་པ་ལ་ཤེས་པར་བྱ་ཞིང་རྣམ་མཁྱེན་དང་། རྣམ་
མཁྱེན་གྱི་རྣམ་པ་ལ་ཁྱད་མེད་པ་གཞན་དག་གི་ལྟར་ན་ནི། རྣམ་མཁྱེན་གྱི་རྣམ་པ་སྦྱོར་བས་
རྒྱུད་ལ་བསྐྱེད་ནས་བསྒོམས་པ་ན་རྣམ་མཁྱེན་རྒྱུད་ལ་བསྐྱེད་ནས་སྒོམ་དགོས་པས་ཚོགས་ལམ་
ནའང་རྣམ་མཁྱེན་ཡོད་པར་ཐལ་པ་བཟློག་ཏུ་མེད་དོ། །གཉིས་པ་ཚིག་དོན་ལ། མདོར་བསྟན།
རྒྱས་པར་བཤད། དོན་བསྡུ་བའོ། །དང་པོ་ལ། རྩ་བ་ནི། གཞི་བདེན་པའི་རྣམ་པ་ཤེས་པའི་
ཡེ་ཤེས་ཀྱི་བྱེ་བྲག་རྣམས་ལ་རྣམ་པ་ཞེས་བྱ་སྟེ། རྣམ་པ་སྤྱིའི་མཚན་ཉིད་དོ། །དབྱེ་ན་དུ་ཡོད་
ཅེ་ན་དེ་ནི་རྣམ་པ་གསུམ་དུ་འདོད་དེ། འབྱེད་པའི་རྒྱུ་མཚན། ཀུན་མཁྱེན་ཉིད་ནི་རྣམ་པ་གསུམ་
དུ་ངེས་པས་དེས་ན་མཁྱེན་གསུམ་གྱི་རྣམ་པ་མཚན་གཞི། སྐབས་འདིར་བསྟན་བསྒོམ་བྱ་རྣམ
པར་མཚོན། བདེན་པའི་རྣམ་པ་ལ་དམིགས་པའི་བྱང་སེམས་ཀྱི་ཡེ་ཤེས། ཞེས་དགོད་པར་
བྱའོ། །འགྲེལ་པ་ནི། མཚན་ཉིད་དང་དབྱེ་བའོ། །དང་པོ་ནི། རྟག་པ་དང་བདེ་བ་ལ་སོགས་
པར་འཛིན་པའི་མི་མཐུན་པའི་ཕྱོགས་ཀྱི་གཉེན་པོའི་ཆོས་ཉིད་ཀྱི་ངོ་བོ་ཉིད་ཀྱིས་མི་རྟག་པ་ལ་སོགས་
པ་ལ་དམིགས་པའི་ཡེ་ཤེས་ཀྱི་བྱེ་བྲག་རྣམས་བསྒོམ་བྱ་རྣམ་པ་ཉིད་དུ་རྣམ་པར་རིག་པ་ནི་འདིར་
བསྟན་རྣམ་པའི་མཚན་ཉིད་དོ། །གཉིས་པ་ནི། དེ་དག་ཀྱང་རྣམ་པ་གསུམ་ཁོ་ནར་བཞེད་
དོ། །འབྱེད་པའི་རྒྱུ་མཚན། ཐམས་ཅད་མཁྱེན་པ་ཉིད་གསུམ་གྱི་བྱེ་བྲག་གིས་སོ། །མཚོན་
སྦྱོར་སྔར་ལྟར་རོ། །གཉིས་པ་ལ་སྤྱིའི་མཚམས་སྦྱར། སོ་སོའི་དོན་བཤད་པའོ། །དང་པོ་ནི།
རྣམ་པ་རྣམས་སྤྱིར་བསྟན་ནས་ད་ནི་ཁྱད་པར་དུ་ཕྱེ་ནས་འཆད་དོ། །གཉིས་པ་ལ་གསུམ་ལས།
དང་པོ་གཞི་ཤེས་ཀྱི་རྣམ་པ་ལ། རྩ་འགྲེལ་གཉིས་ལས། རྩ་བ་ནི། རྐང་པ་དང་པོ་གཉིས་ཀྱིས་
བཅོམ་ལྡན་འདས་ཤེར་ཕྱིན་འདི་ནི་མ་མཆིས་པའི་ཕ་རོལ་ཏུ་ཕྱིན་པའོ། ཞེས་པ་ནས་མི་གཡོ་
བའི་ཕ་རོལ་ཏུ་ཕྱིན་པའོ། ཞེས་པའི་བར་གྱི་མདོ་དགོད་པའོ། །རྐང་པ་ཐ་མ་གཉིས་ཀྱིས་མདོའི་
མཚམས་ཕྱེ་ནས་འཆད་པའོ། །འགྲེལ་པ་ལ། བདེན་པ་བཞིའི་རྣམ་པ་སོ་སོར་བཤད། གྲངས་
180

ཀྱི་སྒོ་ནས་དོན་བསྡུ་བའོ། །དང་པོ་ལ་བདེན་པ་དང་པོ་གསུམ་གྱི་རྣམ་པ་བཤད་པ་དང༌། ལམ་
བདེན་གྱི་རྣམ་པ་བཤད་པའོ། །དང་པོ་ནི། མཁྱེན་པ་གསུམ་གྱི་རྣམ་པ་གསུམ་ཡོད་པ་དེས་
རེ་ཤིག་ཐམས་ཅད་ཤེས་པ་ཉིད་ཀྱི་དབང་དུ་བྱས་ནས་རྣམ་པ་ཉེར་བདུན་གསུངས་པ་དེ་དང་པོར་
འཆད་དོ། །དེ་ཡང་སྐབས་འདིའི་མདོ་ལས་མེད་པའི་རྣམ་པ་ལ་སོགས་བཤད་པ་རྣམས་མི་རྟག་
པ་ལ་སོགས་པ་ཡོངས་སུ་གྲགས་པའི་རྣམ་པ་དག་དང་སྦྱར་ནས་བཤད་ནས། རྟག་ཏུ་མེད་པ་
དང༌། སྡུག་བསྔལ་དོན་དམ་པར་མི་སྐྱེ་བ་དང་དོན་གཞན་གྱིས་བདག་གིས་དབེན་པ་དང་། རང་
གི་ངོ་བོ་བདག་ཏུ་རྟོག་པས་མི་བརྫི་བ་རྣམས་ནི་གོ་རིམ་བཞིན་དུ་སྡུག་བསྔལ་ལ་བདེན་པའི་མི་
རྟག་སྡུག་བསྔལ་སྟོང་པ་བདག་མེད་བཞིའི་མཚན་ཉིད་དག་བསྟན་པ་ཡིན་ནོ། །དེ་དག་རྟོགས་
པའི་ཐེག་ཆེན་ཡེ་ཤེས་ཆོས་ཅན། འདིར་བསྟན་སྡུག་བསྔལ་བདེན་པའི་རྣམ་པ་ཡིན་ཏེ༑ སྡུག་
བསྔལ་བདེན་པའི་མཚན་ཉིད་རྟོགས་པའི་བྱང་སེམས་ཀྱི་ཡེ་ཤེས་ཀྱི་འཛིན་སྟངས་ཡིན་པའི་ཕྱིར།
ངག་དོན་ནི་རིགས་འགྲོའོ། །དོན་དམ་པར་སྡུག་བསྔལ་བསྐྱེད་པའི་གནས་མེད་པ་དང་ནམ་མཁར་
ལྟར་སྐྱེ་འགག་མེད་པ་དང༌། སྒྲ་རྗོད་བྱེད་དུ་འཇུག་པའི་རྒྱུ་རྟོག་དཔྱོད་མེད་པ་དང་མིང་བཞིའི་
ཕུང་པོ་བདེན་པར་མེད་པ་རྣམས་ཀྱིས་གོ་རིམ་བཞིན་དུ་ཀུན་འབྱུང་གི་རྒྱུ་ལ་སོགས་པའི་མཚན་
ཉིད་དག་ཡིན་ནོ། །ཡེ་ཤེས་ཀྱིས་མངོན་དུ་བྱེད་དགོས་ཀྱི་རྐང་གིས་སོང་ནས་ཐོབ་བྱ་མིན་པཨ་
འགྲོ་བ་མེད་པ་དང༌། གཉིས་སྣང་གི་རྣམ་པའི་སྒོ་ནས་མི་འཕྲོགས་པ་དང༌། དོན་དམ་པར་
དྲི་མ་མི་ཟད་པ་དང་། དོན་དམ་པར་སྐྱེ་བ་མེད་པ་རྣམས་ནི་འགོག་པའི་བདེན་པའི་འགོག་པ་
ལ་སོགས་པ་དག་ཡིན་ནོ། །གཉིས་པ་ལ་རྟེན་ལམ་གྱི་དབྱེ་བ། བརྟེན་པ་རྣམ་པའི་རབ་དབྱེ།
གྲངས་ཀྱི་དོན་བསྡུ་བའོ། །དང་པོ་ནི། ཐམས་ཅད་ཤེས་པས་བསྡུས་པའི་ལམ་རྣམ་པ་གསུམ་
མོ༑ ༑གསུམ་པོ་གང་ཞེ་ན། ཉོན་མོངས་པའི་སྒྲིབ་པའི་གཉེན་པོ་ཉིད་དུ་ཉོན་མོངས་ཀྱི་ཟག་
པ་མེད་པའི་ལམ་གང་ཟག་གི་བདག་མེད་རྟོགས་པའི་ཡེ་ཤེས་གཅིག་དང་ཤེས་སྒྲིབ་གཟུང་རྟོག་
གི་གཉེན་པོ་སྒོམ་པའི་ལམ་གཟུང་རྟོག་གི་ཟག་པ་དང་བཅས་པ་རྗེས་ཐོབ་དང༌། མཉམ་གཞག་
དེ་ཟག་པ་མེད་པ་གཉིས་ཡིན་པས་སོ། །ཟག་མེད་དེས་མཉམ་གཞག་མཐོང་སྒོམ་གཉིས་ཀ་བསྡུས་
181

སོ༑ ༑གཞི་ཤེས་ཀྱི་སྐབས་སུ་ཤེས་སྒྲིབ་ཀྱི་གཉེན་པོ་སྟོན་པ་མ་འབྲེལ་ལོ་ཞེ་ན། སྐྱོན་མེད་དེ།
ཐམས་ཅད་ཤེས་པ་ཉིད་ཀྱིས་རང་སངས་རྒྱས་རྣམས་ཀྱང་བསྡུས་པས་དེའི་ཕྱིར་རང་སངས་རྒྱས་
དེ་དག་གིས་ཤེས་བྱའི་སྒྲིབ་པ་གཟུང་རྟོག་གི་གཉེན་པོ་ཉིད་དུ་གཞི་ཤེས་སྐོམ་པས་སོ། །ངག་དོན་
ནི༑ གཞི་ཤེས་བསྡུས་པའི་ལམ་བདེན་ཆོས་ཅན། གསུམ་དུ་ཡོད་དེ། ཉོན་མོངས་པའི་ཟག་
མེད་དང༌། ཤེས་སྒྲིབ་གཟུང་རྟོག་གི་ཟག་བཅས་གཅིག་དང་། ཟག་མེད་གཅིག་རྣམས་སུ་ཡོད་
པའི་ཕྱིར། འདིས་ནི་རང་སངས་རྒྱས་གཟུང་རྟོག་གི་གཉེན་པོར་གཞི་ཤེས་སྒོམ་པར་ཤེས་སྒྲིབ་
གཟུང་རྟོག་གཉེན་པོར་གྱུར་བའི་གཞི་ཤེས་ཡོད་པའི་སྒྲུབ་བྱེད་བཀོད་པ་ཡིན་གྱི། སྐབས་འདི་
ཉིད་གཞི་ཤེས་ཀྱི་རྣམ་པའི་རྟེན་ལམ་གསུམ་པོ་དེ་ཉན་རང་གི་རྒྱུད་ཀྱི་ལམ་ཡིན་པར་སྟོན་པ་མིན་
ཏེ༑ དེ་ལྟ་ན་སྐབས་འདིར་བསྟན་གཞི་ཤེས་ཀྱི་ཤེས་རྣམ་རྣམས་ཀྱང་ཉན་རང་གི་རྒྱུད་ལ་ཡོད་
པ་ཁོ་ནར་འགྱུར་ལ། དེ་ལྟ་ན་རྣམ་པ་བརྒྱ་བདུན་ཅུ་རྩ་གསུམ་པོ་སྒོམ་པའི་རྟེན་གྱི་གང་ཟག །སངས་
རྒྱས་རྣམས་ལ་ལྷག་པར་བྱས། ཞེས་སོགས་ཀྱི་མཚན་ཉིད་ཅན་གྱི་ཐེག་ཆེན་གྱི་གང་ཟག་དགོས་
པར་བཤད་པ་དང་འགལ་པའི་ཕྱིར་དང་། གཞི་ཤེས་ཀྱི་རྣམ་པ་འདི་དག་སྒོམ་པའི་རྣམ་རྫོགས་
སྦྱོར་བ་ཉན་རང་ལའང་ཡོད་པར་ཐལ་ཞིང་། དེ་ལྟ་ན་རྩེ་སྦྱོར་སོགས་ཀྱང་ཡོད་དགོས་པས་
ཉན་རང་ལ་སྦྱོར་བ་བཞི་ཀ་ཡོད་པར་ཐལ་བས་སོ། །གཉིས་པ་ལ་གསུམ་ལས། ལམ་དང་
པོའི་རྣམ་པ་ནི། ལམ་གསུམ་ཡོད་པ་དེ་ལ་ལམ་དང་པོའི་རྣམ་པ་ལ་བྱེད་པ་པོའི་གང་ཟག་གི་
བདག་མེད་པ་དང༌། ཤེས་པ་པོའི་གང་ཟག་གི་བདག་མེད་པ་དང༌། གོང་དུ་འཕོ་བ་པོའི་གང་
ཟག་གི་བདག་མེད་པ་དང༌། ཉོན་མོངས་འདུལ་བ་པོའི་གང་ཟག་གི་བདག་མེད་པ་རྟོགས་པ་ཞེས་
མདོ་ལས་གསུངས་པའི་རྣམ་པ་བཞི་ནི་གོ་རིམ་བཞིན་དུ་ལམ་རིགས་པ་ལ་སོགས་པའི་མཚན་
ཉིད་དག་གི་དབང་དུ་བྱས་པ་ཡིན་ནོ། །ལམ་གཉིས་པའི་རྣམ་པ་ལ་རྨི་ལམ་དང་། སྒྲ་བརྙན་
དང་། མིག་ཡོར་དང༌། སྨིག་རྒྱུ་དང༌། སྒྱུ་མའི་རྣམ་པ་སྟེ་ལྔ་མདོ་ལས་གསུངས་པའི་དོན་ནི་
གོ་རིམ་བཞིན་དུ་དཔེ་དེ་དག་གིས་མཚོན་པ། ཕྱིའི་གཟུང་བ་དོན་དམ་པར་ངོ་བོ་ཉིད་མེད་པ་
དང༌། མ་སྐྱེས་པ་དང༌། མ་འགགས་པ་དང༌། གཟོད་མ་ནས་ཞི་བ་དང་། རང་བཞིན་གྱིས་
182

ས་སུ་མྱ་ངན་ལས་འདས་པའི་མཚན་ཉིད་དག་རྟོགས་པའི་དབང་དུ་བྱས་པ་སྟེ། དེ་དག་
ར་ཤེས་བྱའི་སྒྲིབ་པ་གཟུང་རྟོག་ཙམ་གྱི་གཉེན་པོར་གྱུར་པ་དག་ཡིན་ནོ། །ལམ་གསུམ་
རྣམ་པ་ལ་ཀུན་ནས་ཉོན་མོངས་མེད་པ་དང༌། རྣམ་པར་བྱང་བ་མེད་པ་དང༌། གོས་པ་མེད་
དང༌། སྤྲོས་པ་མེད་པ་དང༌། རློམ་པ་མེད་པ་དང་མི་གཡོ་བའི་རྣམ་པ་སྟེ་དྲུག་མདོ་ལས་
སུངས་པ་དག་གི་དོན་ནི་གོ་རིམ་བཞིན་དུ་ཤེས་བྱའི་སྒྲིབ་པ་གཟུང་རྟོག་ཆགས་སོགས་ཀྱིས་ཀུན་
ནས་ཉོན་མོངས་པ་དང་། དད་སོགས་ཀྱིས་རྣམ་པར་བྱང་བ་དང་། ཉོན་མོངས་པའི་བག་ཆགས་
དང༌། གཟུགས་ལ་སོགས་པའི་གཉིས་སྣང་གི་སྤྲོས་པ་དང་། རང་གི་རྟོགས་པ་ཐོབ་པ་དང་།
ཐོབ་ཟིན་ཡོངས་སུ་ཉམས་པ་རྣམས་ལ་བདེན་པར་རྣམ་པར་རྟོག་པ་དྲུག་པོ་རྣམས་ཀྱིས་སོ་སོར་
ངེས་པའི་གཉེན་པོར་གྱུར་པ་དག་ཡིན་ནོ། །གཞུང་ཚན་གསུམ་ལ་ངག་དོན་ནི། རིམ་བཞིན།
བྱེད་པ་པོའི་གང་ཟག་གི་བདག་མེད་རྟོགས་པའི་གཞི་ཤེས་ཆོས་ཅན། ལམ་གྱི་རྣམ་པ་ཡིན་ཏེ།
བྱེད་པ་པོའི་གང་ཟག་གི་བདག་འཛིན་གྱི་གཉེན་པོར་གྱུར་པའི་གཞི་ཤེས་ཡིན་པའི་ཕྱིར།ཞེས་པ་
ནས། གཟུང་བ་བདེན་མེད་རྟོགས་པའི་མཉམ་གཞག་གི་ཡེ་ཤེས་ཆོས་ཅན། ཡོངས་སུ་ཉམས་
པར་རྣམ་པར་རྟོགས་པའི་གཟུང་རྟོག་གི་གཉེན་པོ་ཡིན་ཏེ། གཟུང་མེད་རྟོགས་པའི་མི་གཡོ་བའི་
རྣམ་པ་ཡིན་པའི་ཕྱིར། ཞེས་པའི་བར་དུ་དགོད་པར་བྱའོ། །གསུམ་པ་ནི། དེ་ལྟར་ན་ལམ་
གྱི་བདེན་པ་ལ་རྣམ་པ་བཅོ་ལྔ་སྟེའོ། །གཉིས་པ་ནི་སྤྱིར་ན་སོགས་སོ། །གཉིས་པ་ལམ་ཤེས་
ཀྱི་རྣམ་པ་ལ་གསུམ་ལས། མཚམས་སྦྱར་ནི། དེའི་འོག་ཏུ་ལམ་ཤེས་པ་ཉིད་ཀྱི་རྣམ་པ་འཆད་
དོ༑ ༑རྩ་བ་ནི། མདོ་ལས། ཤེར་ཕྱིན་འདི་ནི་འདོད་ཆགས་དང་གྲྭལ་བའི་ཕྱིར་ཞེས་པ་ནས།
ཤེར་ཕྱིན་འདི་ནི་དངོས་པོ་མེད་པའི་ངོ་བོ་ཉིད་སྟོང་པ་ཉིད་ཀྱི་ཕར་ཕྱིན་ནོ། ཞེས་པའི་བར་རྣམ་
པ་སུམ་ཅུ་རྩ་དྲུག་གསུངས་པ་ཚིགས་སུ་བཅད་པ་འདིས།བདེན་པ་བཞི་པོ་ལ་སྦྱར་ནས་འཆད་
དོ༑ ༑འགྲེལ་པ་ལ། སྤྱིར་བསྟན། སོ་སོར་བཤད། གྲངས་ཀྱི་དོན་བསྡུ་བའོ། །དང་པོ་ནི།
མདོ་ལས་རྣམ་པ་སུམ་ཅུ་རྩ་དྲུག་གསུངས་པ་དེ་དག་ཀུན་འབྱུང་བ་དང་། ལམ་དང༌། སྡུག་
བསྔལ་དང༌། འགོག་པའི་བདེན་པ་ལ་གྲངས་བཞིན་དུ་རྣམ་པ་བརྒྱད་དང་ཞེས་བྱ་བ་དང་ལ་
183

སོགས་པ་བདུན་དང་ལྔ་དང་བཅུ་དྲུག་གི་དབང་དུ་བྱས་པར་ཁོངས་སུ་ཆུད་པར་བྱའོ། །བ
བཞིའི་གོ་རིམ་སྐབས་གཞན་དང་མི་མཐུན་པ་ཅི་ཞེ་ན། གཞན་དུ་བཤད་པ་ཡུལ་ཅན་རྟོག
པའི་གོ་རིམ་ཡིན་ལ། འདིར་དོན་གྱི་རིམ་པའི་སྒོ་ནས་བསྟན་ཏེ། དེ་ཡང་ཀུན་ནས་ཉོན་མོང
པའི་ཕྱོགས་ལ་བརྟེན་པའི་ཀུན་འབྱུང་བའི་བདེན་པ་དག་ནི་རྒྱུ་ཡིན་ལ་སྡུག་བསྔལ་གྱི་བརྟེན་པ
དག་ནི་འབྲས་བུ་ཡིན་ཞིང༌། ཅིག་ཤོས་རྣམ་བྱང་གི་ཕྱོགས་ལ་བརྟེན་པའི་ལམ་གྱི་བདེན་པ་དག
ནི་རྒྱ་ཡིན་ལ་འགོག་པའི་བདེན་པ་དག་ནི་འབྲས་བུ་ཡིན་པས་སོ། །ངག་དོན་ནི། ལམ་ཤེས།
ཀྱི་རྣམ་པ་ཆོས་ཅན། སུམ་ཅུ་རྩ་དྲུག་ཡོད་དེ། ཀུན་འབྱུང་གི་རྣམ་པ་བརྒྱད། ལམ་གྱི་བདུན།
སྡུག་བསྔལ་བདེན་པའི་ལྔ༌། འགོག་བདེན་པའི་བཅུ་དྲུག་རྣམས་སུ་ཡོད་པའི་ཕྱིར། གཉིས་པ་
ལ་ཀུན་འབྱུང་གི་རྣམ་པ་སྤང་གཉེན་དང༌། ལམ་གྱི་རྣམ་པ་དམ་བཅའ་དང་གཏན་ཚིགས་དང༌།
དུཿ ཁའི་རྣམ་པ་རང་སྤྱིའི་མཚན་ཉིད་དང༌། འགོག་པའི་རྣམ་པ་ཕན་ཡོན་གྱི་སྒོ་ནས་བསྟན་
པའོ། །དང་པོ་ནི། བདེན་པ་བཞིའི་རྣམ་པ་བསྟན་པ་དེ་ལ་རྒྱུ་ཀུན་འབྱུང་བདེན་པའི་རྣམ་པ་
བརྒྱད་ཡིན་ནོ། །རྒྱུ་ཀུན་འབྱུང་རབ་སྐྱེ་རྐྱེན་གྱི་གཉེན་པོར་གྱུར་ཐ་གསུམ་དང་གསུམ་དང༌།
གཅིག་དང་གཅིག་སྟེ་དེ་ལྟར་ནའོ། །གང་ཞིག་གང་གི་གཉེན་པོ་ཡིན་ཅེ་ན། ད་ལྟར་བའི་ཕུང་
པོ་ལ་འདོད་ཆགས་དང་བྲལ་བ་དང་། མ་འོངས་བའི་ཕུང་པོ་ལ་འདུན་པས་མི་གནས་པ་དང་།
ཡང་སྲིད་ལ་དགའ་བ་ཉེ་བར་ཞི་བའི་ལམ་ཤེས་ཀྱི་རྣམ་པ་ནི་ཆོས་ཅན། རྒྱུ་གང་ཡིན་པའི་གཉེན་
པོ་ཡིན་ཏེ། འདུན་པ་དང་འདོད་ཆགས་ལ་དགའ་བའི་གཉེན་པོ་ཡིན་པའི་ཕྱིར། འདོད་ཆགས་
མེད་པ་དང་། ཞེ་སྡང་མེད་པ་དང༌། གཏི་མུག་མེད་པའི་ལམ་ཤེས་ཀྱི་རྣམ་པ་དག་ནི་ཆོས་
ཅན། ཀུན་འབྱུང་བ་གང་ཡིན་པའི་གཉེན་པོ་ཡིན་ཏེ། འདོད་ཆགས་དང་། ཞེ་སྡང་དང་།
གཏི་མུག་གི་གཉེན་པོ་ཡིན་པའི་ཕྱིར། ཉོན་མོངས་པ་མེད་པའི་ལམ་ཤེས་ཀྱི་རྣམ་པ་དག་ནི་ཆོས་
ཅན། རབ་ཏུ་སྐྱེ་བ་གང་ཡིན་པའི་གཉེན་པོ་ཡིན་ཏེ། ཀུན་ཏུ་རྟོག་པའི་གཉེན་པོ་ཡིན་པའི་ཕྱིར།
བདེན་པའི་སེམས་ཅན་མེད་པར་རྟོགས་པའི་ལམ་ཤེས་ཀྱི་རྣམ་པ་དག་ནི་ཆོས་ཅན། རྐྱེན་གང་
ཡིན་པའི་གཉེན་པོ་ཡིན་ཏེ། སེམས་ཅན་དུ་མངོན་པར་ཞེན་པའི་གཉེན་པོ་ཡིན་པའི་ཕྱིར། དེ་
184

ཡང་ཀུན་འབྱུང་སྤངས་བྱར་ཤེས་པའི་ཆེད་དུ་སྤང་གཉེན་གྱི་སྒོ་ནས་བསྟན་ཏོ། །གཉིས་པ་ནི་
ལམ་གྱི་བདེན་པའི་རྣམ་པ་ནི་བདུན་ཡིན་ཏེ། ལམ་རིགས་པ་སྒྲུབ་པ་ངེས་འབྱིན་དེ་རྣམས་ཀྱི་
ངོ་བོ་ཉིད་གཉིས་དང་གཉིས་དང་གཉིས་གཅིག་ཡོད་པ་དེ་ལྟར་ནའོ། །དེ་དག་ཀྱང་གང་ཞེ་ན།
དམ་བཅའ་དང་འཐད་པའི་ཚུལ་དུ་གོ་རིམ་བཞིན་དུ་སྦྱར་ནས་བཤད་པ་ནི། ཚད་མེད་པའི་ལམ་
ཤེས་ཀྱི་རྣམ་པ་དག་ནི་ཆོས་ཅན། སེམས་ཅན་ཐམས་ཅད་ལ་གོ་སྐབས་འབྱེད་པའི་ལམ་ཡིན་
ཏེ༑ ཇི་ལྟར་སེམས་ཅན་ཐམས་ཅད་ལ་གོ་སྐབས་འབྱེད་པའི་ཚུལ་འཁོར་འདས་ཀྱི་མཐའ་གཉིས་
དང་མ་འབྲེལ་བའི་སྒོ་ནས་འབྱེད་པའི་ལམ་ཡིན་པའི་ཕྱིར། ཆོས་དབྱིངས་ཐ་མི་དད་པ་རྟོགས་
པའི་ལམ་ཤེས་ཀྱི་རྣམ་པ་དག་ནི་ཆོས་ཅན། རིགས་པ་གང་ཡིན་པའི་རྣམ་པ་ཡིན་ཏེ། ཇི་ལྟར་
རིགས་པ་ཡིན་པའི་ཚུལ་ཉན་རང་ལ་མཆོག་ཏུ་འཛིན་པ་མེད་པས་རང་དོན་ཡིད་བྱེད་ཀྱི་གཉེན་
པོ་ཡིན་པའི་ཕྱིར། རྣམ་པར་མི་རྟོག་པའི་ལམ་ཤེས་ཀྱི་རྣམ་པ་དག་ནི་ཆོས་ཅན། སྒྲུབ་པ་གང་
ཡིན་པའི་རྣམ་པ་ཡིན་ཏེ། ཇི་ལྟར་སྒྲུབ་པ་ཡིན་པའི་ཚུལ་གཞལ་དུ་མེད་པའི་ཆོས་ཉིད་རྟོགས་
པས་སེམས་ཕྱིན་ཅི་མ་ལོག་པར་སྒྲུབ་པ་ཡིན་པའི་ཕྱིར། བདེན་པར་ཆགས་པ་མེད་པའི་ལམ་
ཤེས་ཀྱི་རྣམ་པ་དག་ནི་ཆོས་ཅན། ངེས་པར་འབྱུང་པའི་རྣམ་པ་ཡིན་ཏེ། ཇི་སྐད་བཤད་པའི་
ཚུལ་གྱིས་ལམ་རིགས་པ་སྒྲུབ་པ་ཡིན་པའི་ཕྱིར། དེས་ན་སྔ་མ་རྣམས་ཕྱི་མ་འདིའི་སྒྲུབ་བྱེད་
དུ་འགྱུར་བ་ལ་དགོངས་ནས། འདི་ལ་སྒྲུབ་བྱེད་ལོགས་པ་མ་གསུངས་པ་ཡིན་ནོ། །གསུམ་
པ་ནི། མི་རྟག་པ་དང༌། སྡུག་བསྔལ་བ་དང༌། སྟོང་པ་དང༌། བདག་མེད་པ་དང༌། ལྔ་པ་
མཚན་ཉིད་མེད་པའི་རྟོགས་པའི་རྣམ་པའི་ངོ་བོ་ཉིད་རྣམས་ཆོས་ཅན། སྡུག་བསྔལ་བདེན་པའི་
རྣམ་པ་ཡིན་ཏེ། སྡུག་བསྔལ་བདེན་པའི་རང་སྤྱིའི་མཚན་ཉིད་རྟོགས་པའི་ཡེ་ཤེས་ཀྱི་འཛིན་སྟངས་
ཡིན་པའི་ཕྱིར། དེ་ལྟར་ན་རྣམ་པ་ལྔ་ཡིན་ནོ། །བཞི་པ་ནི། མདོ་ལས་སྟོང་ཉིད་བཅུ་དྲུག་གི་
རྣམ་པ་བཅུ་དྲུག་གསུངས་པ་འགོག་བདེན་གྱི་མཚན་ཉིད་བཞི་དང་སྦྱར་བ་ནི། ནང་དང་ཕྱི་དང་
གཉིས་ཀ་སྟོང་པ་ཉིད་རྟོགས་པའི་རྣམ་པ་གསུམ་ཆོས་ཅན། འགོག་པ་རྟོགས་པའི་རྣམ་པའི་ངོ་
བོ་ཉིད་ཡིན་ཏེ། ནང་དང་ཕྱི་དང་གཉིས་ཀའི་དངོས་པོ་རྣམས་སུ་བདེན་པར་ཞེན་པའི་དྲི་མ་དགག་
185

པས་རབ་ཏུ་ཕྱེ་བའི་ཆོས་ཉིད་རྟོགས་པའི་ཡེ་ཤེས་ཡིན་པའི་ཕྱིར། སྟོང་པ་དང༌། ཆེན་པོ་དང༌།
དོན་དམ་པ་དང་། འདུས་བྱས་དང་། འདུས་མ་བྱས་དང༌། མཐའ་ལས་འདས་པ་དང་། ཐོག་
མ་དང་ཐ་མ་མེད་པ་དང་། དོར་བ་མེད་པ་སྟོང་པ་ཉིད་རྟོགས་པའི་རྣམ་པ་སྟེ་བརྒྱད་ནི་ཆོས་
ཅན། ཞི་བ་རྟོགས་པའི་རྣམ་པའི་ངོ་བོ་ཉིད་ཡིན་ཏེ། ཀུན་བརྟགས་པའི་བདག་གིས་སྟོང་པ་དང་
སྣོད་ཀྱི་འཇིག་རྟེན་དང༌། དོན་དམ་པ་དང༌། འདུས་བྱས་དང༌། འདུས་མ་བྱས་དང༌། རྟག་
པ་དང་། ཆད་པའི་མཐའ་དང་བྲལ་བ་དང་འཁོར་བ་ཐོག་མ་དང་ཐ་མ་མེད་པ་དང་རྟོགས་པའི་
ཆོས་དོར་པ་མེད་པ་རྣམས་ལ་བདེན་པར་མངོན་པར་ཞེན་པ་དགག་པས་ཕྱེ་བའི་ཆོས་ཉིད་རྟོགས་
པའི་ཡེ་ཤེས་ཡིན་པའི་ཕྱིར། རང་བཞིན་སྟོང་པ་ཉིད་རྟོགས་པའི་རྣམ་པ་ཆོས་ཅན། གྱ་ནོམ་
པ་རྟོགས་པའི་རྣམ་པ་ཡིན་ཏེ། གཞན་གྱིས་ཀུན་བརྟགས་པའི་བྱེད་པ་པོར་ཞེན་པ་དགག་པས་
རབ་ཏུ་ཕྱེ་བའི་ཆོས་ཉིད་རྟོགས་པའི་ཡེ་ཤེས་ཡིན་པའི་ཕྱིར།། ཆོས་ཐམས་ཅད་དང་། རང་
གི་མཚན་ཉིད་དང༌། མི་དམིགས་པ་སྟོང་པ་ཉིད་རྟོགས་པའི་རྣམ་པ་དེ་གསུམ་ཆོས་ཅན། ཇི་
ལྟར་ངེས་པར་འབྱུང་བ་རྟོགས་པའི་རྣམ་པ་ཡིན་ཏེ། བརྟགས་པ་ཙམ་གྱི་བདག་ཉིད་བདེན་པའི་
ཡུལ་དུ་འཁྲུལ་པ་དང༌། མཚན་ཉིད་འཁྲུལ་པ་དང༌། དུས་སུ་འཁྲུལ་པ་རྣམས་དགག་པས་
རབ་ཏུ་ཕྱེ་བའི་ཆོས་ཉིད་རྟོགས་པའི་ཡེ་ཤེས་ཡིན་པའི་ཕྱིར། དངོས་པོ་མེད་པའི་ངོ་བོ་ཉིད་སྟོང་
པ་ཉིད་རྟོགས་པའི་རྣམ་པ་གཅིག་པོ་ཆོས་ཅན། ངེས་པར་འབྱུང་བའི་ངོ་བོ་རྟོགས་པའི་རྣམ་པ་
ཁོ་ན་ཡིན་ཏེ། བདེན་པའི་ངོ་བོ་ཉིད་དུ་ཞེན་པ་དགག་པས་རབ་ཏུ་ཕྱེ་བའི་ཆོས་ཉིད་རྟོགས་པའི་
ཡེ་ཤེས་ཡིན་པའི་ཕྱིར། དེ་ལྟར་ན་འགོག་པའི་བདེན་པའི་རྣམ་པ་བཅུ་དྲུག་ཡིན་ནོ། །ལམ་
བསྟེན་བྱར་ཤེས་པའི་ཕྱིར་དུ་འཐད་པའི་སྒོ་ནས་དང་། སྡུག་བསྔལ་ཤེས་བྱར་བསྟན་པའི་ཕྱིར་
རང་སྤྱིའི་མཚན་ཉིད་དང༌། འགོག་པ་ཐོབ་བྱར་ཤེས་པའི་ཕྱིར་དུ་ཕན་ཡོན་གྱི་སྒོ་ནས་བསྟན་
ཏོ༑ ༑གསུམ་པ་ནི། སྤྱིར་ནི་སོགས་སོ། །གསུམ་པ་ལ་གསུམ་ལས། དང་པོ་མཚམས་སྦྱར་
བ་ནི་དེའི་འོག་ཏུ་སོགས་སོ། །རྩ་བ་ནི། རྐང་པ་དང་པོ་གཉིས་ཀྱིས། མདོ་ལས་ཡུམ་འདི་ནི་
དྲན་པ་ཉེ་བར་བཞག་པའི་ཕ་རོལ་ཏུ་ཕྱིན་པའོ། ཞེས་པ་ནས། ཡུམ་འདི་ནི་སངས་རྒྱས་ཀྱི་ཕ་
186

རོལ་ཏུ་ཕྱིན་པའོ། ཞེས་པའི་བར་བཤད་བྱའི་མདོ་དགོད་པའོ། །ལྷག་མས་དེ་འཆད་པར་བྱེད་
དོ༑ ༑གསུམ་པ་འགྲེལ་པ་ལ མདོར་བསྟན་པ་དང༌། རྒྱས་པར་བཤད་པའོ། །དང་པོ་ནི།
དྲན་པ་ཉེར་བར་བཞག་པ་ནས་བཟུངས་ཏེ་སངས་རྒྱས་ཀྱི་རྣམ་པའི་མཐར་ཐུག་པ་བརྒྱ་དང་བཅུ་
མདོ་ལས་གསུངས་པ་རྣམས་ནི་ཐམས་ཅད་མཁྱེན་པ་ཉིད་གསུམ་གྱིས་བསྡུས་པའི་ལམ་ཡིན་པའི་
སྒོ་ནས་གྲངས་བཞིན་དུ་སངས་རྒྱས་དང༌། ཉན་ཐོས་རྣམས་ལ་ཐུན་མོང་དུ་ཡོད་པའི་རྣམ་པ་
སུམ་ཅུ་རྩ་བདུན་དང༌། སངས་རྒྱས་དང་བྱང་ཆུབ་སེམས་དཔའ་རྣམས་ལ་ཐུན་མོང་དུ་ཡོད་
པའི་རྣམ་པ་སུམ་ཅུ་རྩ་བཞི་དང་། སངས་རྒྱས་རྣམས་ཁོ་ན་ལ་ཡོད་པའི་རྣམ་པ་སུམ་ཅུ་རྩ་དགུར་
བཞེད་དོ། །རྣམ་མཁྱེན་གྱི་རྣམ་པ་སྟོན་པ་ན་ཉན་རང་བྱང་སེམས་དང་ཐུན་མོང་བའི་རྣམ་པ་
དེ་དག་ཅིའི་ཕྱིར་སྟོན་ཅེ་ན། རྣམ་པ་ཐམས་ཅད་མཁྱེན་པ་ཉིད་ཀྱིས་འཕགས་པའི་གང་ཟག་
ཐམས་ཅད་ཀྱི་རྟོགས་རིགས་ཡར་ལྡན་དུ་བསྡུས་པའི་ཕྱིར་སྐྱོན་མེད་དོ། །དེ་ཡང་གཞི་ཤེས་
དང༌། ལམ་ཤེས་ཀྱི་རྣམ་པ་ཉན་རང་དང༌། བྱང་སེམས་དང༌། སངས་རྒྱས་ལ་རིམ་བཞིན་
ཐུན་མོང་དུ་ཡོད་པས་རྣམ་མཁྱེན་གྱི་རྣམ་པ་སྟོན་པ་ན་དེ་དག་དང་ཐུན་མོང་པའི་རྟོགས་པ་རྣམས་
ཀྱི་རྣམ་པ་ཡང་དབྱེ་དགོས་སོ། ཞེས་ཤེས་པར་བྱ་བའི་ཕྱིར་དང༌། རྣམ་མཁྱེན་གྱི་རྣམ་པ་བརྒྱ་
དང་བཅུའི་ནང་ནས་འདི་དག་ཉན་རང་ཐུན་མོང་པའི་རྟོགས་རིགས་ཡིན་ལ། འདི་དག་བྱང་
སེམས་དང་ཐུན་མོང་བའི་རྟོགས་རིགས་ཡིན་ཅིང་། འདི་དག་སངས་རྒྱས་ཁོ་ནའི་རྟོགས་རིགས་
ཡིན་ནོ་ཞེས་ཤེས་པའི་ཕྱིར་སློབ་མ་རྣམས་ལ་ཞེས་དང་། བྱང་ཆུབ་སེམས་དཔའ་རྣམས་ལ་
ཞེས་གསུངས་པ་ཡིན་གྱི། ཉན་ཐོས་ཀྱི་རྒྱུད་ཀྱི་གཞི་ཤེས་དང༌། བྱང་སེམས་ཀྱི་རྒྱུད་ཀྱི་ལམ་
ཤེས་སུ་སྟོན་པ་ནི་མིན་ནོ། །གཞན་དག་གིས་ནི་ཕྱོགས་མ་མཐོང་བར་སྣང་ངོ༌། །ངག་དོན་
ནི༑ རྣམ་མཁྱེན་གྱི་རྣམ་པ་ཆོས་ཅན། བརྒྱ་དང་བཅུ་ཡོད་དེ། ཉན་ཐོས་དང་ཐུན་མོང་བའི་
རྟོགས་རིགས་གཞི་ཤེས་ཀྱི་རྣམ་པ་སོ་བདུན། བྱང་སེམས་དང་ཐུན་མོང་པའི་རྟོགས་རིགས་
ལམ་ཤེས་ཀྱི་རྣམ་པ་སོ་བཞི། སངས་རྒྱས་ཁོ་ནའི་རྟོགས་རིགས་ཐུན་མོང་མིན་པའི་རྣམ་མཁྱེན་
གྱི་རྣམ་པ་སོ་དགུ་རྣམས་སུ་ཡོད་པའི་ཕྱིར། རྒྱས་པར་བཤད་པ་ལ་གསུམ་ལས། གཞི་ཤེས་
187

ཀྱི་རྣམ་པ་ལ། སོ་སོར་བཤད། སྤྱིའི་དོན་བསྡུ་བའོ། །དང་པོ་ནི། རྣམ་མཁྱེན་གྱི་རྣམ་པ་
གསུམ་ཡོད་པ་དེ་ལ་ཐམས་ཅད་ཤེས་པ་ཉིད་ཀྱི་རྣམ་པ་ལ་བདུན་ལས་དང་པོ་དངོས་པོ་ལ་ཡོངས་
སུ་རྟོག་པའི་ལམ་ལ་དྲན་པ་ཉེ་བར་བཞག་པའི་རྣམ་པ་བཞིའོ། །འདི་ལ་དམིགས་པ།རྣམ་པ། ངོ་
བོ༑ དགོས་པ། ས་མཚམས་དང་ལྔ་ལས། དམིགས་པ་ནི། ལུས་དང་། ཚོར་བ་དང་།
སེམས་དང༌། ཆོས་རྣམས་ལ་དམིགས་སོ། །ཅིའི་ཕྱིར་འདི་དག་དམིགས་པར་བཞག་ཅེ་ན།
བྱིས་པ་ཕྱིན་ཅི་ལོག་གི་བློ་ཅན་རྣམས་ལུས་ལ་བདག་གི་གནས་ཀྱི་དངོས་པོ་དང་། ཚོར་བ་ལ་
བདག་གི་ལོངས་སྤྱོད་ཀྱི་གཞི་དང༌། སེམས་ལ་བདག་གི་དངོས་པོ་དང་། ཆོས་ལ་བདག་ཀུན་
ནས་ཉོན་མོངས་པ་དང་རྣམ་པར་བྱང་བའི་རྒྱུར་རྟོག་པ་དེ་ལས་ལོག་པར་བྱ་བའི་ཕྱིར་རོ། །དེ་
ལ་ལུས་ནི་གསུམ་སྟེ། རང་རྒྱུད་ཀྱི་མིག་སོགས་ནང་དང༌། གཟུགས་སོགས་ཕྱི་དང༌། གཞན
གྱི་དབང་པོ་དང་། རང་གི་དབང་རྟེན་སོགས་གཉིས་ཀའི་ལུས་སོ། །ཚོར་བ་སོགས་གསུམ་
ལའང་། རྟེན་དང་དམིགས་ཡུལ་གྱི་སྒོ་ནས་དེ་བཞིན་དུ་གསུམ་གསུམ་མོ། །རྣམ་པ་ནི། ལུས་
མི་གཙང་བ། ཚོར་པ་སྡུག་བསྔལ། སེམས་མི་རྟག །ཆོས་བདག་མེད་པར་སྒོམ་བའོ། །ངོ་
བོ་ནི། ལུས་ཚོར་སོགས་ལ་རང་སྤྱིའི་མཚན་ཉིད་ཀྱི་སྒོ་ནས་རྟོགས་པར་བྱེད་པའི་ཤེས་རབ་དང་།
དེའི་དམིགས་རྣམ་མ་བརྗེད་པའི་དྲན་པ་མཚུངས་ལྡན་དང་བཅས་པའོ། །དགོས་པ་ནི། བདེན་
པ་བཞི་ལ་འཇུག་པར་བྱ་བའི་ཕྱིར་ཏེ། དེ་ཡང་དང་པོས་སྡུག་བསྔལ་གྱི་བདེན་པ་ལ་འཇུག་སྟེ།
ལུས་འདུ་བྱེད་ཀྱི་སྡུག་བསྔལ་གྱིས་རབ་ཏུ་ཕྱེ་བར་རྟོགས་པར་འགྱུར་བའི་ཕྱིར་རོ། །གཉིས་
པས་ཀུན་འབྱུང་བདེན་པ་ལ་འཇུག་སྟེ། ཀུན་འབྱུང་གི་གཙོ་བོར་སྲེད་པ་གསུམ་དུ་རྟོགས་ནས་
སྤོང་བར་འདོད་པའི་ཕྱིར་རོ། །གསུམ་པས་འགོག་པའི་བདེན་པ་ལ་འཇུག་སྟེ། བདག་དང་
བྲལ་པའི་རྣམ་ཤེས་སྐད་ཅིག་མར་རྟོགས་པས་མྱ་ངན་ལས་འདའ་བའི་ཚེ་བདག་ཆད་ཀྱི་དོགས་
པ་མེད་པའི་ཕྱིར་རོ། །བཞི་པས་ལམ་བདེན་ལ་འཇུག་སྟེ། ཆོས་ཆགས་སོགས་སྤང་བྱ་དང༌།
རྣམ་བྱང་བླང་བྱར་རྟོགས་པའི་ཕྱིར་རོ། །ས་མཚམས་ནི་ཚོགས་ལམ་ཆུང་ངུ་ནས་སོ། །ངག་
དོན་ནི། ཚོགས་ལམ་ཆུང་ངུའི་དྲན་པ་ཉེར་གཞག་བཞི་ཆོས་ཅན། དངོས་པོ་ལ་ཡོངས་སུ་རྟོག་
188

པའི་ལམ་ཡིན་ཏེ། ལུས་ཚོར་སོགས་ལ་རང་སྤྱིའི་མཚན་ཉིད་ཀྱིས་ཡོངས་སུ་རྟོག་པའི་དྲན་པ་
ཤེས་རབ་མཚུངས་ལྡན་དང་བཅས་པ་ཡིན་པའི་ཕྱིར་རོ། །གཉིས་པ་ནི། དེའི་འོག་ཏུ་དེ་ལྟར་
ཡོངས་སུ་རྟོག་པ་ལ་ཞུགས་པ་ལ་བརྩོན་འགྲུས་འབྱུང་བས་རྩོལ་བ་ལས་བྱུང་པའི་ལམ་འཆད་
ལ༑ དེ་ཡང་ཚོགས་ལམ་འབྲིང་གིས་བསྡུས་པའི་ཡང་དག་པར་སྤོང་པ་བཞི་ཆོས་ཅན། རྩོལ་
བ་ལས་བྱུང་པའི་ལམ་ཡིན་ཏེ། མི་དགེ་བ་སྐྱེས་པ་དང༌། མ་སྐྱེས་བ་དག་ལ་དམིགས་ནས་གོ་
རིམ་བཞིན་དུ་ཡང་དག་པར་སྤོང་བ་དང༌། མི་སྐྱེ་བ་དང༌། དགེ་བ་སྐྱེས་པ་དང༌། མ་སྐྱེས་པ་
དག་ལ་དམིགས་ནས་གོ་རིམ་བཞིན་དུ་འཕེལ་པ་དང་བསྐྱེད་པའི་རྒྱུ་བླང་དོར་ལ་སྤྲོ་བའི་བརྩོན་
འགྲུས་ཡིན་པའི་ཕྱིར། བསྒོམ་ཚུལ་ནི་དེ་ལྟར་བླང་དོར་བྱ་བའི་ཕྱིར་དུ་འདུན་པ་བསྐྱེད། འབད་
པ་བརྩོན་འགྲུས་རྩོམ། སེམས་རབ་ཏུ་འཛིན། རབ་ཏུ་འཇོག་པར་བྱེད་པ་ཡིན་ལ། དགོས་པ་
ནི་མི་མཐུན་ཕྱོགས་ཉམས་ཤིང་གཉེན་པོ་འཕེལ་བའོ། །གསུམ་པ་ཏིང་ངེ་འཛིན་ཡོངས་སུ་སྦྱོང་
བའི་ལམ་ནི། བླང་དོར་བྱེད་པའི་བརྩོན་འགྲུས་དང་ལྡན་པ་ནི་སེམས་ལས་སུ་རུང་པ་ཉིད་དུ་
བྱེད་པས་དེའི་འོག་ཏུ་ཏིང་ངེ་འཛིན་ཡོངས་སུ་སྦྱོང་བའི་ལམ་འཆད་དོ། །དེ་ཡང་ཚོགས་ལམ་
ཆེན་པོས་བསྡུས་པའི་རྫུ་འཕྲུལ་གྱི་རྐང་པའི་རྣམ་པ་ཆོས་ཅན། ཏིང་ངེ་འཛིན་ཡོངས་སུ་སྦྱོང་
བའི་ལམ་ཡིན་ཏེ། ཏིང་ངེ་འཛིན་གྱིས་གྲུབ་པའི་བྱ་བ་སྤྲུལ་བསྒྱུར་སོགས་ལ་དམིགས་ནས་སྤོང་
བའི་འདུ་བྱེད་བརྒྱད་དང་ལྡན་པའི་སྒོ་ནས་སྒོམ་པའི་ཏིང་ངེ་འཛིན་མཚུངས་ལྡན་དང་བཅས་པ་
ཡིན་པའི་ཕྱིར། དེ་ཡང་གྲོགས་ཀྱི་སྒོ་ནས་བཞིའོ། །བཞི་གང་ཞེ་ན། འདུན་པའི་ཏིང་ངེ་འཛིན་
ནི་གུས་སྦྱོར་དང་། བརྩོན་འགྲུས་ཀྱི་ཏིང་ངེ་འཛིན་ནི་རྟག་སྦྱོར་དང༌། སེམས་ཀྱི་ཏིང་ངེ་འཛིན་
ནི་སྔོན་གོམས་པའི་ས་བོན་བརྟས་པ་དང༌། དཔྱོད་པའི་ཏིང་ངེ་འཛིན་ནི་གཞན་གྱིས་བསྟན་པའི་
ཆོས་རབ་ཏུ་རྣམ་འབྱེད་རྣམས་ལ་བརྟེན་ནས་རིམ་བཞིན་སེམས་རྩེ་གཅིག་པ་ཉིད་ལ་རེག་པའོ། །དེ་
ལ་ཡང་དབུས་མཐར། ལེ་ལོ་དང་ནི་གདམས་་ངག་རྣམས། །བརྗེད་དང་བྱིང་དང་རྒོད་པ་
དང་། །འདུ་མི་བྱེད་དང་འདུ་བྱེད་དང༌། །འདི་དག་ཉེས་པ་ལྔར་འདོད་དོ། ཞེས་པ་ལྟར།
མི་མཐུན་ཕྱོགས་ལྔ་ཡོད་ཅིང་། དེའི་གཉེན་པོར་སྤོང་བའི་འདུ་བྱེད་བརྒྱད་བསྒོམ་སྟེ། དེ་ལ་
189

ལེ་ལོའི་གཉེན་པོ་དངོས་ནི། རྩོལ་བའོ། །དེའི་གནས་ནི་འདུན་པའོ། །རྒྱུ་ནི་དད་པའོ། །འབྲས་
བུ་ནི་ཤིན་ཏུ་སྦྱངས་པའོ། །གདམས་ངག་བརྗེད་པའི་གཉེན་པོ་དྲན་པའོ། །བྱིང་རྒོད་ཀྱི་གཉེན་
པོ་ཤེས་བཞིན་ནོ། །བྱིང་རྒོད་སོགས་ཀྱི་གཉེན་པོ་འདུ་མི་བྱེད་པའི་གཉེན་པོར་སེམས་མངོན་
པར་འདུ་བྱེད་པའི་སེམས་དཔའོ། །བྱིང་རྒོད་ཞི་བ་ན་སེམས་འདུ་བྱེད་པའི་གཉེན་པོར་བཏང་
སྙོམས་སོ། །དགོས་པ་ནི། རྫུ་འཕྲུལ་སོགས་ཇི་ལྟར་འདོད་པ་བཞིན་མངོན་དུ་གྱུར་པའོ། །བཞི་
པ་ནི། ཏིང་ངེ་འཛིན་གྱིས་སེམས་ཡོངས་སུ་སྦྱོང་བ་བྱས་པ་ལ་དྲོ་བ་དང་རྩེ་མོའི་སྦྱོར་བ་འབྱུང་
བས་མངོན་པར་རྟོགས་པ་སྦྱོར་བའི་ལམ་ཆད་ལ། དེ་ཡང་དྲོ་བ་དང་རྩེ་མོ་གང་རུང་གི་ངོ་བོ་
ཉིད་བདེན་པ་ལ་ཡིད་ཆེས་པའི་དད་པ་དང༌། བླང་དོར་བྱེད་པར་སྤྲོ་བའི་བརྩོན་འགྲུས་དང་།
བདེན་པའི་དམིགས་པ་མ་བརྗེད་པའི་དྲན་པ་དང་། དམིགས་པ་ལ་རྩེ་གཅིག་པའི་ཏིང་ངེ་འཛིན་
དང༌། བདེན་པ་རྣམ་པར་འབྱེད་པའི་ཤེས་རབ་ཀྱི་དབང་པོའི་རྣམ་པ་ལྔ་ཆོས་ཅན། མངོན་
པར་རྟོགས་པར་སྦྱོར་བའི་ལམ་ཡིན་ཏེ། བདེན་པ་མངོན་རྟོགས་ལ་དབང་བྱེད་པའི་རྣམ་བྱང་
དབང་པོ་གང་ཞིག་སྟོབས་ཀྱི་ངོ་བོར་མ་གྱུར་བའི་ཕྱིར། ལྔ་པ་ནི། དྲོ་བ་ལ་སོགས་པ་ཐོབ་པ་
ལ་བཟོད་པ་དང༌། ཆོས་ཀྱི་མཆོག་འབྱུང་བས་དེའི་འོག་ཏུ་མངོན་པར་རྟོགས་པ་དང་འབྲེལ་
པའི་ལམ་འཆད་ལ། དེ་ཡང་བཟོད་པ་དང་ཆོས་མཆོག་གང་རུང་གི་ཏིང་ངེ་འཛིན་དང་། དད་
པ་དང་། བརྩོན་འགྲུས་དང་། དྲན་པ་དང༌། །ཤེས་རབ་རྣམས་ཆོས་ཅན། བདེན་པ་མངོན་
པར་རྟོགས་པ་དང་འབྲེལ་པའི་ལམ་ཡིན་ཏེ། རང་རང་གི་མི་མཐུན་ཕྱོགས་ཀྱིས་བརྫི་བར་མི་
ནུས་པའི་སྟོབས་སུ་གྱུར་བའི་སྒོམ་བྱུང་གི་དད་སོགས་ཡིན་པའི་ཕྱིར། དྲུག་པ་ནི། དྲོ་བ་ལ་
སོགས་པ་བཞི་རྟོགས་པ་ལ་བདེན་པ་མཐོང་བའི་ལམ་འབྱུང་བས་དེའི་འོག་ཏུ་མངོན་པར་རྟོགས་
པའི་ལམ་འཆད་ལ། དེ་ཡང་བདེན་པའི་རང་བཞིན་ལ་དམིགས་ནས། དེ་ལས་སེམས་མི་གཡེང་
བར་བྱེད་པའི་གནས་ཀྱི་ཡན་ལག་དྲན་པ་དང་། རང་བཞིན་གྱི་ཡན་ལག་ཆོས་རབ་ཏུ་རྣམ་པར་
འབྱེད་པ་དང༌། མཐོང་སྤངས་ལས་ངེས་པར་འབྱུང་བའི་ཡན་ལག་བརྩོན་འགྲུས་དང་། ཕན་
ཡོན་གྱི་ཡན་ལག་དགའ་བ་དང་། ཉོན་མོངས་པ་མེད་པའི་ཞི་གནས་དང་ངོ་བོའི་ཡན་ལག་ཤིན་
190

ཏུ་སྦྱངས་པདང༌། ཏིང་ངེ་འཛིན་དང༌། བཏང་སྙོམས་ཡང་དག་བྱང་ཆུབ་ཡན་ལག་གི་རྣམ་
པ་བདུན་ཆོས་ཅན། མངོན་པར་རྟོགས་པའི་ལམ་ཡིན་ཏེ། བདེན་པ་མངོན་སུམ་དུ་གསར་དུ་
མཐོང་བའི་ཡེ་ཤེས་ཡིན་པའི་ཕྱིར། འདི་དག་སྒོམ་པའི་ཚུལ་ནི། དྲན་པ་ཡང་དག་བྱང་ཆུབ་
ཀྱི་ཡན་ལག་གིས་སྡུག་བསྔལ་ལ་དམིགས་ནས་དེས་དབེན་པ་ཚོལ་ཞིང་གནས། ཀུན་འབྱུང་
ལ་དམིགས་ནས་དེ་ལས་འདོད་ཆགས་དང་བྲལ་བ་ཚོལ་ཞིང་གནས། འགོག་པ་ལ་དམིགས་
ནས་དེ་མངོན་དུ་བྱེད་བ་ཚོལ་ཞིང་གནས། ལམ་ལ་དམིགས་ནས་ཉོན་མོངས་རྣམ་པར་སྤོང་
བས་ཡོངས་སུ་བསྒྱུར་བ་ཚོལ་བ་སྟེ། ལྷག་མ་དྲུག་སྒོམ་ཚུལ་ཡང་དེ་བཞིན་ནོ། །ཅིའི་ཕྱིར་
བྱང་ཆུབ་ཡན་ལག་ཅེས་བྱ་ཞེ་ན། དབུས་མཐའི་འགྲེལ་བཤད་ལས། མངོན་པར་རྫོགས་པར་
བྱང་ཆུབ་ནི་རྣམ་པར་མི་རྟོག་པའི་ཡེ་ཤེས་སོ། །དེ་ལ་དྲན་པ་ལ་སོགས་པ་བདུན་ནི་བྱང་ཆུབ་
དང་མཐུན་པའི་ཕྱིར་དེའི་ཡན་ལག་གོ །ཆོས་རབ་ཏུ་རྣམ་འབྱེད་ནི་རྟོགས་པའི་བདག་ཉིད་ཡིན་
པས་ན་བྱང་ཆུབ་སྟེ། དེ་དག་གི་གྲོགས་སུ་གྱུར་པས་ན་ཡན་ལག་གོ །ཞེས་པ་ལྟར་རོ། །བདུན་
པ་ནི། བདེན་པ་མཐོང་བ་ཡོངས་སུ་ཤེས་པ་ལ་སྒོམ་པའི་ལམ་འབྱུང་བས་དེའི་འོག་ཏུ་རྣམ་པར་
དག་པར་ངེས་པར་འབྱིན་པའི་ལམ་འཆད་ལ། དེ་ཡང་ངེས་པར་དམིགས་པ་དང་སྒོམ་ཚུལ་
གོང་དང་འདྲ་ཞིང༌། ངོ་བོ་ནི་མཐོང་ལམ་མཉམ་གཞག་ཏུ་རྟོགས་པའི་ཆོས་ཉིད་དེ་རྗེས་ཐོབ་
ཏུ་ཡོངས་སུ་བཅོད་པར་བྱེད་པའི་ཡང་དག་པའི་ལྟ་བ་དང་། རང་གིས་རྟོགས་པ་ལྟར་གཞན་
ལ་སྟོན་པར་བྱེད་པའི་ངག་ཀུན་ནས་སློང་བ་ཡང་དག་པའི་རྟོག་པ་དང༌། དེས་ཀུན་ནས་བསླངས་
ཏེ་རང་གིས་རྟོགས་པ་ལྟར་གཞན་ལ་སྟོན་པར་བྱེད་པ་ཡང་དག་པའི་ངག་དང༌། སྲོག་གཅོད་
སོགས་ལུས་ཀྱི་ལས་རྣམ་པར་དག་པ་ཡང་དག་པའི་ལས་ཀྱི་མཐའ་དང་། ཁ་གསོག་དང་ཚུལ་
འཆོས་སོགས་མེད་པས་ཡང་དག་པའི་འཚོ་བ་དང༌། སྒོམ་སྤང་མ་ལུས་པ་སྤང་བའི་ཕྱིར་དུ་
དེའི་གཉེན་པོ་ལ་རྩོལ་བ་ཡང་དག་པའི་རྩོལ་བ་དང་། ཞི་གནས་དང་རབ་ཏུ་འཛིན་པ་དང་བཏང་
སྙོམས་ཀྱི་རྒྱུ་མཚན་མ་བརྗེད་པའི་དྲན་པ་དང༌། མངོན་ཤེས་སོགས་ཡོན་ཏན་ཁྱད་པར་ཅན་
གྱི་སྒྲིབ་པ་སེལ་བའི་ཆེད་དུ་བསྒོམ་པ་ཡང་དག་པའི་ཏིང་ངེ་འཛིན་འཕགས་པའི་ལམ་ཡན་ལག་
191

རྣམས་སོ། །དེ་ལྟ་བུའི་འཕགས་ལམ་ཡན་ལག་བརྒྱད་ཆོས་ཅན། རྣམ་པར་དག་པར་ངེས་
པར་འབྱིན་པའི་ལམ་ཡིན་ཏེ། སྒོམ་སྤང་རྣམ་པར་དག་པར་བྱེད་པའི་ལམ་ཡིན་པའི་ཕྱིར། གཉིས་
པ་ནི། དེ་ལྟར་ན་སངས་རྒྱས་དང་སློབ་མ་ཉན་ཐོས་རྣམས་ལ་ཐུན་མོང་དུ་ཡོད་པ་ཀུན་ཤེས་
པ་ཉིད་ཀྱི་ལམ་གྱི་རྟེན་ཅན་གྱི་རྣམ་པ་སུམ་ཅུ་རྩ་བདུན་ནོ། །གཉིས་པ་ལམ་ཤེས་པ་ཉིད་ཀྱི་རྣམ་
པ་ལ་དྲུག་ལས། །དང་པོ་གཉེན་པོའི་ལམ་ལ། རྣམ་པར་ཐར་བའི་སྒོ་གསུམ་གྱི་རྣམ་པ་གསུམ་
མོ༑ ༑གསུམ་པོ་གང་ཞེ་ན། གོ་རིམ་བཞིན་དུ་སྦྱར་ཏེ་བཤད་པ་ནི། སྡུག་བསྔལ་གྱི་མཚན་
ཉིད་སྟོང་བ་དང་། བདག་མེད་པ་རྟོགས་པའི་རྣམ་པའི་ངོ་བོ་ཉིད་ནི་ཆོས་ཅན། རྣམ་པར་ཐར་
པའི་སྒོ་དང་པོ་སྟོང་པ་ཉིད་ཀྱི་རྣམ་པ་ཡིན་ཏེ། བདག་ཏུ་ལྟ་བས་བྱས་པའི་གཉེན་པོ་ཡེ་ཤེས་ཡིན་
པའི་ཕྱིར། འགོག་པ་དང་ལམ་གྱི་བདེན་པའི་མཚན་ཉིད་རྟོགས་པའི་རྣམ་པའི་ངོ་བོ་ཉིད་ནི་ཆོས་
ཅན། རྣམ་པར་ཐར་པའི་སྒོ་གཉིས་པ་མཚན་མ་མེད་པའི་རྣམ་པ་ཡིན་ཏེ།བདག་ལྟ་དེའི་རྒྱུ་མཚན་
ཅན་གྱི་རྣམ་པར་རྟོག་པའི་གཉེན་པོ་ཡེ་ཤེས་ཡིན་པའི་ཕྱིར། མི་རྟག་པ་དང༌། སྡུག་བསྔལ་
བ་དང༌། ཀུན་འབྱུང་བའི་བདེན་པའི་མཚན་ཉིད་རྟོགས་པའི་རྣམ་པའི་ངོ་བོ་ཉིད་ནི་ཆོས་ཅན།
གསུམ་པ་སྨོན་པ་མེད་པའི་རྣམ་པ་ཡིན་ཏེ། ཁམས་གསུམ་པ་ལ་བླང་བྱར་སྨོན་པའི་གཉེན་པོ་
ཡེ་ཤེས་ཡིན་པའི་ཕྱིར། སྟོང་པ་ཉིད་དང༌། སྟོང་པ་ཉིད་ཀྱི་ཏིང་ངེ་འཛིན་དང༌། རྣམ་པར་
ཐར་པའི་སྒོ་སྟོང་པ་ཉིད་ཀྱི་ཞེས་མདོ་ལས་གསུངས་པ་རྣམས་ཀྱི་ཁྱད་པར་ནི། བསྡུ་བར། གང་
དུ་སྟོང་པ་ཉིད་དང༌། མཚན་མ་མེད་པ་དང༌། སྨོན་པ་མེད་པ་བྱེ་བྲག་མེད་པར་གསུངས་པ་
དེར་ནི་དེ་དག་ཐོས་པ་དང་བསམ་པ་དང་བསྒོམས་པ་ལས་བྱུང་བ་ཉིད་ཡིན་པར་བལྟ་བར་
བྱའོ། །གང་དུ་དེ་དག་ཏིང་ངེ་འཛིན་གྱི་སྒྲ་ཁོ་ནར་གསུངས་པ་དེར་ནི་དེ་དག་བསྒོམ་པ་ལས་
བྱུང་བ་འཇིག་རྟེན་པ་དང་འཇིག་རྟེན་ལས་འདས་པ་ཉིད་ཡིན་པར་བལྟ་བར་བྱའོ། །གང་དུ་
དེ་དག་རྣམ་པར་ཐར་པའི་སྒོའི་སྒྲར་གསུངས་པ་དེ་ནི། དེ་དག་འཇིག་རྟེན་ལས་འདས་པ་ཉིད་
ཡིན་པར་བལྟ་བར་བྱའོ། ཞེས་པ་ལྟར་རོ། །གཉིས་པ་སྤྲུལ་པའི་ལམ་ལ་རྣམ་པར་ཐར་པ་གསུམ་
མོ༑ ༑རྒྱུ་མཚན་ནི་ནང་གཟུགས་ཅན་དང་གཟུགས་ཅན་མིན་པས་ཕ་རོལ་གྱི་གཟུགས་ལ་བལྟ་
192

བ་ཞེས་བྱ་བ་རྣམ་པར་ཐར་པ་འདི་གཉིས་དང༌། སྡུག་པའི་རྣམ་པར་ཐར་པ་གཅིག་སྟེ་དེ་ལྟར་
ནའོ། །རྣམ་ཐར་འདི་དག་ས་གང་ལ་བརྟེན་ནས་གང་ཟག་གང་གིས་བསྒོམ་ཞེ་ན། གང་ཟག་
ནི་ཐེག་པ་ཆེན་པོ་ཚོགས་ལམ་ཆེན་པོས་ཀྱང་བསྒོམ་སྲིད་ལ། ཉན་ཐོས་ཕྱིར་མི་འོང་ལུས་མངོན་
བྱེད་དང༌། དགྲ་བཅོམ་པ་གཉིས་ཀའི་ཆ་ལས་རྣམ་གྲོལ་བ་རྣམས་ཀྱིས་བསྒོམ་པར་བྱེད་ཅིང་།རྣམ་
ཐར་ཕྱི་མ་གཉིས་ལ་སྔ་མ་སྔ་མ་ཐོབ་པ་རྟེན་གྱི་ཁྱད་པར་ཡིན་ལ། དེ་ཡང་མཛོད་ལས། གཟུགས་
མེད་ཅེས་བྱ་ཁམས་གསུམ་གྱི། །རྟེན་ཅན་ལྷག་མ་མི་ལས་སྐྱེ། ཞེས་པ་ལྟར་མིའི་རྟེན་ལ་སྒོམ་
པར་བྱེད་དོ། །སེམས་ནི་མཛོད་ལས། མི་སྡུག་བསམ་གཏན་གཉིས་ན་ཡོད། ཅེས་པ་ལྟར།
རྣམ་ཐར་དང་པོ་གཉིས། འདོད་པ་དང༌། བསམ་གཏན་དང་པོའི་སས་བསྡུས་པའི་ཁ་དོག་ལ་
ཆགས་པའི་གཉེན་པོར་རིམ་བཞིན་བསམ་གཏན་དང་པོ་དང་གཉིས་པ་ལ་བརྟེན་པར་བཤད་ལ།
ཀུན་ལས་བཏུས་ལས། བསམ་གཏན་བཞི་བའི་རབ་མཐའ་ལ་བརྟེན་པར་བཤད་ཅིང་། འགྲེལ་
ཆེན་ལས། གོ་རིམ་བཞིན་དུ་ནང་གཟུགས་ཅན་དང་གཟུགས་ཅན་མིན་པའི་བདག་ཉིད་བསམ་
གཏན་གཟུགས་མེད་པའི་སྙོམས་པར་འཇུག་པ་ལ་བརྟེན། ཞེས་གཟུགས་མེད་ལ་ཡང་བརྟེན་
པར་བཤད་པ་དང༌། ཉི་སྣང་དུའང་དེ་དང་མཐུན་པར་བཤད་པ་ནི། མཛོད་ཀྱི་དེ་ཉན་ཐོས་
པའི་ལུགས་དང་། ཀུན་ལས་བཏུས་ཀྱི་དེ་ཐེག་པ་ཐུན་མོང་གི་རྣམ་གཞག་ཡིན་ལ། འདིའི་སྤྲུལ་
པའི་ལམ་ནི་ལམ་ཤེས་ཀྱིས་བསྡུས་པ་བྱང་སེམས་ཁོ་ནས་བསྒོམ་པ་ཡིན་ཅིང་། བྱང་སེམས་
ཐབས་ལ་མཁས་པས། གཟུགས་མེད་ཀྱི་སེམས་ལ་བརྟེན་ནས་ཀྱང་གཟུགས་ལ་བལྟ་ནུས་ཏེ།
འདོད་སེམས་ལ་བརྟེན་ནས་འདས་ལམ་མངོན་དུ་བྱེད་ནུས་པ་བཞིན་སྙམ་དུ་དགོངས་ནས་འགྲེལ་
ཆེན་གཉིས་སུ་དེ་ལྟར་གསུངས་སོ། །དེ་ཡང་རྣམ་ཐར་དང་པོ་སྒོམ་པ་པོ་གཟུགས་མེད་ཀྱི་སྙོམས་
འཇུག་ཐོབ་ན་རང་ལ་གཟུགས་ཀྱི་འདུ་ཤེས་མོས་པ་ཡིད་བྱེད་ཀྱི་ཚུལ་གྱིས་བཞག་ལ། རྣམ་ཐར་
གཉིས་པ་སྒོམ་པ་པོ་གཟུགས་མེད་ཀྱི་སྙོམས་འཇུག་ཐོབ་ན། དེ་ལ་བརྟེན་ནས་རང་ལ་གཟུགས་
ཀྱི་འདུ་ཤེས་བཤིག་ཅིང་། མ་ཐོབ་ན་རང་ལ་གཟུགས་ཀྱི་འདུ་ཤེས་མོས་པ་ཡིད་བྱེད་ཀྱིས་བཤིག་
ནས་སྒོམ་མོ། །ཚུལ་ཇི་ལྟར་སྒོམ་ཞེ་ན། རྣམ་ཐར་དང་པོ་གཉིས་སྒོམ་པའི་ཚུལ་ནི་བལྟའོ།།
193

དམིགས་པ་གང་ལ་ཞེ་ན། ཕྱི་རོལ་གྱི་གཟུགས་ཆུང་ངུ་ཆེན་པོ་ཁ་དོག་བཟང་པོ་དང་ངན་པ་རྣམས་
ལའོ། །ཆེ་ཆུང་ནི་སྣོད་བཅུད་ཀྱི་གཟུགས་དང་། བཟང་ངན་ནི་མཛེས་མི་མཛེས་སོ། །ཇི་
ལྟར་ན་གོ་རིམ་བཞིན་དུ་རྣམ་ཐར་དང་པོས་ནི། ནང་ལྟ་བ་པོ་རང་ལ་གཟུགས་ཅན་དང་། རྣམ་
ཐར་གཉིས་པས་གཟུགས་ཅན་མིན་པའི་འདུ་ཤེས་ཉེ་བར་བཞག་པས་བལྟ་ལ། གཉིས་ཀས་ཀྱང་
ཆེ་ཆུང་སོགས་དེ་དག་ལ་དེ་བས་ཀྱང་ཆེ་བའམ་ཆུང་བ་སོགས་གང་དང་གང་དུ་སྦྲེལ་འདོད་པ་
དེ་དང་དེར་མོས་པར་བྱེད་པའོ། །ངེས་ཚིག་ནི་ཅིའི་ཕྱིར་གཟུགས་ཅན་དང་གཟུགས་ཅན་མིན་
པའི་རྣམ་ཐར་ཞེས་བྱ་ཞེ་ན། རིམ་བཞིན། རང་ལ་གཟུགས་ཀྱི་འདུ་ཤེས་རྣམ་པར་མ་བཤིག་
པ་དང་། རྣམ་པར་རང་ཤིག་པའི་ཕྱིར་རོ། །དགོས་པ་ནི་ཇི་ལྟར་འདོད་པ་བཞིན་སྤྲུལ་པ་ལ་
སྒྲིབ་པའི་གཉེན་པོར་རོ།གཟུགས་ཀྱི་འདུ་ཤེས་བཤིག་མ་བཤིག་གཉིས་ཀྱི་དགོས་པ་ནི། སྤྲུལ་
པ་བྱེད་པའི་ཚེ། སྤྲུལ་པ་པོ་སྣང་བ་དང་མི་སྣང་བར་བྱ་བའི་ཕྱིར་རོ། །རྣམ་ཐར་གསུམ་པ་
སྒོམ་ཚུལ་ནི། གནས་སོ་གང་ལ་ན། སྡུག་པའི་རྣམ་པར་ཐར་པ་ལའོ། །དགོས་པ་དེ་གོ་རིམ་
བཞིན་དུ་གཟུགས་སྡུག་པ་སྤྲུལ་པ་ལ་དགའ་བ་དང༌། མི་སྡུག་པ་སྤྲུལ་པ་ལ་མི་དགའ་བ་ཀུན་
ནས་ཉོན་མོངས་དེ་དག་གི་གཉེན་པོར། ཇི་ལྟར་ན་སྦྱོར་བའི་དུས་སུ་སྡུག་མི་སྡུག་ཕན་ཚུན་ལྟོས་
པའི་འདུ་ཤེས་དང་རྗེས་སུ་འབྲེལ་བའི་འདུ་ཤེས་དང་། དངོས་གཞིའི་དུས་སུ་སྡུག་པར་རོ་གཅིག་
པའི་འདུ་ཤེས་གསུམ་གྱི་སྒོ་ནས་བསྒོམ་མོ། །འདི་གཟུགས་ཅན་གྱི་རྣམ་ཐར་གསུམ་གྱི་མཆོག་
ཡིན་པའི་ཕྱིར་རོ། །འཕགས་པ་རྣམས་འདི་ལ་ལན་མང་དུ་གནས་པས། མདོ་ལས་ལུས་ཀྱི་
མངོན་སུམ་དུ་བྱས་ནས་རྫོགས་པར་བྱས་ཏེ་གནས་སོ། ཞེས་སོགས་སོ། །རྣམ་ཐར་འདི་དག་
ལ་སྒོ་ཞེས་པའི་ཚིག་འགྱུར་མ་དག་པའོ། །ངག་དོན་ནི། ལམ་ཤེས་ཀྱིས་བསྡུས་པའི་གཟུགས་
ཅན་གྱི་རྣམ་ཐར་གསུམ་པོ་འདི་ཆོས་ཅན། སྤྲུལ་པའི་ལམ་ཡིན་ཏེ། བྱང་སེམས་ཀྱིས་གཞན་
དོན་དུ་སྤྲུལ་པ་སྣ་ཚོགས་ལ་དབང་འབྱོར་བར་བྱ་བའི་ཆེད་གཙོ་བོར་སྒོམ་པ་ཡིན་པའི་ཕྱིར། གསུམ་
པ་མཐོང་བའི་ཆོས་ལ་བདེ་བར་གནས་པའི་ལམ་ལ་གཉིས་ལས། དང་པོ་ནི། བྱང་སེམས་འཕགས་
པའི་གཟུགས་མེད་པའི་སྙོམས་པར་འཇུག་པའི་རྣམ་པ་བཞི་ཆོས་ཅན། ཐར་པ་དང་མཐུན་པར་
194

གནས་པའི་ལམ་གྱི་རང་བཞིན་ཡིན་ཏེ། རང་སའི་རོ་མྱང་གི་སྒྲིབ་པ་ལས་གྲོལ་ཕྱིར་དུ་སྒོམ་
པའི་གཟུགས་མེད་ཀྱི་རྣམ་ཐར་ཡིན་པའི་ཕྱིར། གཉིས་པ་ནི། བྱང་སེམས་འཕགས་པའི་འདུ་
ཤེས་དང་ཚོར་བ་འགོག་པའི་རྣམ་ཐར་ཆོས་ཅན། ཞི་བར་གནས་པའི་ལམ་གྱི་རང་བཞིན་ཡིན་
ཏེ༑ འདུ་ཤེས་དང་ཚོར་བ་འགོག་པའི་སྙོམས་འཇུག་ཡིན་པའི་ཕྱིར། དེ་ལྟར་ན་རྣམ་པ་ལྔའོ།
ཞེས་དོན་བསྡུ་བའོ། །བཞི་པ་འཇིག་རྟེན་ལས་འདས་པའི་ལམ་ལ་ཆོས་ཅན། དགུ་ཡོད་དེ།
འདས་ལམ་གྱི་ངོ་བོར་སྐྱེས་པའི་བསམ་གཏན་བཞི་དང་གཟུགས་མེད་པ་བཞི་དང་། འདས་ལམ་
གྱི་སྟོབས་ཀྱིས་ཐོབ་པའི་འགོག་པའི་སྙོམས་པར་འཇུག་པ་རྣམས་སུ་ཡོད་པའི་ཕྱིར། འདིར་འགོག་
པའི་སྙོམས་འཇུག་གི་མཐའ་དཔྱད་པ་ལ། སློབ་དཔོན་སྔ་མའི་ལུགས་དགོད་པ་དང་། འདིར་
སློབ་དཔོན་གྱི་ལུགས་གང་ཡིན་དཔྱད་པའོ། །དང་པོ་ནི་འཕགས་པ་ཐོགས་མེད་ལྟར་ན། ཀུན་
ལས་བཏུས་ལས། འགོག་པའི་སྙོམས་པར་འཇུག་པ་གང་ཞེ་ན།  ི་ཡང་མེད་པའི་སྐྱེ་མཆེད་
ཀྱི་འདོད་ཆགས་དང་བྲལ་ལ་སྲིད་པའི་རྩེ་མོ་ལས་གྱེན་དུ་བསྐྱོད་པའི་ཞི་བར་གནས་པའི་འདུ་ཤེས་
སྔོན་དུ་བཏང་བའི་ཡིད་ལ་བྱེད་པས་སེམས་དང་སེམས་ལས་བྱུང་བའི་ཆོས་བསྟན་པ་མིན་པ་རྣམས་
དང་། བསྟན་པ་དེ་དག་ལས་ཀྱང་ཁ་ཅིག་འགོག་པ་ལ་འགོག་པའི་སྙོམས་པར་འཇུག་པ་ཞེས་
གདགས་སོ། ཞེས་གསུངས་པ་ལྟར། ཞི་གནས་ཁྱད་པར་ཅན་སྲིད་རྩེའི་སེམས་དང་། སྟག་
མཐོང་ཁྱད་པར་ཅན་འཇིག་རྟེན་ལས་འདས་པའི་ཤེས་རབ་གཉིས་ལ་བརྟེན་ནས། ཉན་རང་
འཕགས་པ་དག་ཚོར་འདུ་རགས་པ་སོ་མི་གསོད་པ་ཞི་བར་གནས་པའི་འཕགས་པའི་གནས་པ་
མཆོག་ལ་གནས་པར་བྱ་བའི་ཕྱིར་དང་། བྱང་སེམས་འཕགས་པ་གཞན་དོན་དུ་ཏིང་ངེ་འཛིན་
ལ་རྩལ་སྦྱང་བའི་ཕྱིར་དུ། དགག་བྱ་སེམས་དང་སེམས་ལས་བྱུང་བའི་ཆོས་བསྟན་པ་མིན་པ་
ཚོགས་དྲུག་འཁོར་དང་བཅས་པ་རྣམས་དང༌། བསྟན་པ་ཀུན་གཞི་དང༌། ཉོན་ཡིད་གཉིས་
ཀྱི་ནང་ནས་ཉོན་ཡིད་འཁོར་དང་བཅས་པ་བཀག་ཅིང༌། རེ་ཤིག་སྐྱེ་བ་དང་མི་མཐུན་པར་བྱས་
པ་ལ། འགོག་པའི་སྙོམས་པར་འཇུག་པ་ཞེས་བཞེད་ལ། དཔལ་ལྡན་ཟླ་བ་གྲགས་པ་ལ་སོགས་
པའི་དབུ་མ་ཐལ་འགྱུར་བ་དག་ནི་སྤྲོས་པའི་མཚན་མ་མ་ལུས་པ་འགོག་པའི་རྣམ་པར་མི་རྟོག་
195

པའི་ཡེ་ཤེས་ལ་སྙོམས་པར་འཇུག་པ་ཡང་འགོག་པའི་སྙོམས་འཇུག་ཏུ་བཞེད་དོ། །གཉིས་པ་
ནི༑ འདིར་འཕགས་སེང་གཉིས་ཇི་ལྟར་བཞེད་ཅེ་ན། ཁ་ཅིག་སྤྲོས་པ་བཀག་པའི་ཡེ་ཤེས་ལ་
སྙོམས་པར་འཇུག་པ་འཕགས་སེང་གི་དགོངས་པར་འདོད་པ་མི་འཐད་དེ། དེ་ལྟ་ན་འདིར་འདས་
ལམ་དངོས་སུ་འཆད་པར་རིགས་པ་ལ། ཉི་ཁྲི་སྣང་བར། འགོག་པའི་སྙོམས་པར་འཇུག་པ་
ནི་འཇིག་རྟེན་ལས་འདས་པའི་ལམ་གྱིས་ཐོབ་པའི་ཕྱིར་རོ། ཞེས་འདས་ལམ་སྟོབས་ཀྱིས་ཐོབ་
པས་འདས་ལམ་དུ་གསུངས་པའི་ཕྱིར་རོ། །དེར་མ་ཟད། ཉན་རང་འཕགས་པ་སྤྲོས་པ་བཀག་
པའི་མི་རྟོག་ཡེ་ཤེས་ལ་སྙོམས་པར་འཇུག་པ་ཡོད་དགོས་པས་ཆོས་ཀྱི་བདག་མེད་རྟོགས་པའི་
ཉན་རང་འཕགས་པ་ཡོད་པར་ཐལ་ལོ། །དེ་བས་ན། ཉན་རང་ལ་ཆོས་ཀྱི་བདག་མེད་རྟོགས་
པ་མེད་པར་འདོད་བཞིན་དུ་ཚུལ་འདི་ཁས་བླངས་ན་འགལ་བ་འདུ་བར་འགྱུར་རོ། །ཁ་ཅིག་
གཞུང་གི་དགོངས་པ་དེ་ལྟར་ཡིན་ཏེ། མཐོང་ལམ་རྩེ་སྦྱོར་དུ་གསུངས་པའི་ཕྱིར་དང་། ཟག་
མེད་ཀྱི་ཡེ་ཤེས་ཀྱི་སྡེ་ཚན་གྱི་སྐབས་སུ་ཡེ་ཤེས་སུ་གསུངས་པའི་ཕྱིར་རོ། ཞེས་ཟེར་བ་ནི་ཆེས་
ཤིན་ཏུ་མ་ངེས་ཏེ། ཐོད་རྒལ་གྱི་སྤེལ་ཆོས་བཤད་པས་དེར་འགྱུར་ན། འདོད་སེམས་ཀྱང་
དེར་ཐལ་ཞིང་། ཟག་མེད་ཀྱི་ཡེ་ཤེས་ཀྱི་སྡེ་ཚན་དུ་བཤད་པས་དེར་ཁས་ལེན་ན༑ ཟང་པར་
གྱི་སྐྱེ་མཆེད་རྣམས་ཀྱང་སྤྲོས་པ་བཀག་པའི་མི་རྟོག་ཡེ་ཤེས་ལ་འདོད་དགོས་པར་ཐལ་བའི་ཕྱིར་
རོ༑ ༑དེ་བས་ན་འཕགས་སེང་གི་དགོངས་པ་ནི། སློབ་དཔོན་འཕགས་པ་ཐོགས་མེད་ཀྱིས་
བཤད་པ་དང་མཐུན་པར་གསལ་ལོ། །གལ་ཏེ་དེ་ལྟ་ན་ཀུན་གཞི་ཁས་ལེན་དགོས་པ་ལ་དབུ་
མ་པ་ཡིན་པའི་ཕྱིར་ཀུན་གཞི་ཁས་ལེན་པ་མི་རིགས་སོ་ཞེ་ན། དབུ་མ་པ་ཡིན་པས་ཀུན་གཞི་
ཁས་མི་ལེན་དགོས་པའི་ངེས་པ་མེད་དེ། རྣལ་འབྱོར་སྤྱོད་པའི་དབུ་མ་པ་ནི་ཐ་སྙད་དུ་སེམས་
ཙམ་པ་དང་མཐུན་པར་གྲུབ་པའི་མཐའ་རྣམ་པར་འཇོག་པའི་ཕྱིར་དང་། ཉི་ཁྲི་སྣང་བར། སློབ་
དཔོན་བཟང་སྐྱོང་གིས་སྐབས་སུ་བབ་པ་ཀུན་གཞིའི་རྣམ་པར་ཤེས་པ་ལ་སོགས་པ་ཤེས་བྱ་རྣམ་
པ་བཅུས་བསྡུས་པའི་སྙིང་པོ་མཁྱེན་པ་ཡིན་པའི་ཕྱིར་རྣམ་པ་ཐམས་ཅད་མཁྱེན་པ་ཉིད་དོ་ཞེས་
བྱ་བ་འདི་ནི་ཆེས་ལེགས་ཏེ། ཡོངས་སུ་གྲུབ་པ་ལ་དམིགས་པའོ། །ཞེས་ཐེག་བསྡུས་སུ་ཀུན་
196

གཞིའི་རྣམ་ཤེས་ལ་སོགས་པ་གནས་བཅུ་གསུངས་པའི་ཕྱིར་གནས་དེ་དག་མཁྱེན་པ་རྣམ་མཁྱེན་
གྱི་དོན་དུ་གསུངས་པས་ཀུན་གཞིའི་རྣམ་ཤེས་བཞེད་པར་ཆེས་ཤིན་ཏུ་གསལ་ལོ། །ཚིག་མངས་
པས་འཇིགས་ཏེ་མདོར་བསྡུས་པར་བཀོད་དོ། །ལྔ་པ་སྤོང་བའི་ལམ་ལ་ཡུལ་བདེན་པ་བཞིས་
བསྡུས་པ་ཉོན་མོངས་པ་དང་མི་ལྡན་པའི་མཚན་ཉིད་བཟོད་པ་བཞི་ཆོས་ཅན། སྤོང་བའི་ལམ་
ཡིན་ཏེ། བར་ཆད་མེད་པའི་ལམ་གྱི་རྣམ་པ་ཡིན་པའི་ཕྱིར། དྲུག་པ་ནི་སྦྱིན་པ་ལ་སོགས་པའི་
ཕ་རོལ་ཏུ་ཕྱིན་པ་རྣམ་པ་བཅུ་ཆོས་ཅན། སངས་རྒྱས་ཉིད་ཀྱི་ལམ་ཡིན་ཏེ། རྫོགས་བྱང་གི་
རྒྱུ་ཚོགས་གཉིས་ཀྱི་གཙོ་བོ་མ་ཚང་བ་མེད་པའི་བྱང་སེམས་ཀྱི་རྟོགས་རིགས་ཡིན་པའི་ཕྱིར།
གཉིས་པ་ནི། དེ་ལྟར་ན་སོགས་སོ། །གསུམ་པ་ལ་མདོར་བསྟན། རྒྱས་པར་བཤད། དོན་
བསྡུ་བའོ། །དང་པོ་ནི། རྣམ་པ་ཐམས་ཅད་མཁྱེན་པ་ཉིད་ཀྱི་རྣམ་པ་སྟོབས་སོགས་སོ་དགུ་
ནི་ཆོས་ཅན། ཐུན་མོང་མིན་པའི་ལམ་གཅིག་བུ་ཁོ་ན་ཡིན་ཏེ། སློབ་ལམ་དུ་མཚན་ཉིད་ཇི་
ལྟ་བའི་རྟོགས་རིགས་སྐྱེ་མི་སྲིད་པའི་སྒོ་ནས་ཤིན་ཏུ་ཕུལ་དུ་བྱུང་བའི་རྟོགས་པ་ཡིན་པའི་ཕྱིར།
གཉིས་པ་ལ་བརྟེན་པ་ཡོན་ཏན་དང་། རྟེན་ཡེ་ཤེས་སོ། །དང་པོ་ལ་བཞི་ལས། སྟོབས་བཅུ་
ནི༑ ཐུན་མོང་མིན་པའི་རྣམ་པ་དེ་ལ་ནི་བཞི་ཡོད་པ་ལས་རེ་ཞིག་སྟོབས་བཅུ་དང་པོར་འཆད་
ལ༑ དེ་ཡང་སྦྱིན་པ་ལས་ལོངས་སྤྱོད་འབྱུང་བ་གནས་དང་དབུལ་པོ་འབྱུང་བ་གནས་མིན་པ་
སོགས་དང་། ལས་ཀྱི་རྣམ་པར་སྨིན་པ་དང་། གདུལ་བྱའི་བྱང་ཆུབ་གསུམ་ལ་མོས་པ་སྣ་ཚོགས་
པ་དང་། འཇིག་རྟེན་གྱི་ཁམས་སམ་རིགས་དུ་མ་དང༌། དབང་པོ་མཆོག་དང་མཆོག་མིན་པ་
དང༌། མཐོ་རིས་དང་ཐར་པ་ཐམས་ཅད་དུ་འགྲོ་བའི་ལམ་དང་། བསམ་གཏན་སྙོམས་འཇུག་
གི་ཀུན་ནས་ཉོན་མོངས་པ་དང་རྣམ་པར་བྱང་བ་དང༌། སྔོན་གྱི་གནས་ཐམས་ཅད་རྗེས་སུ་དྲན་
པ་དང་། འཆི་འཕོ་དང་སྐྱེ་བ་དང༌། ཟག་པ་ཟད་པ་རྣམས་ལ་ཆགས་ཐོགས་མེད་པར་འཇུག་
པའི་མཁྱེན་པ་རྣམ་པ་བཅུ་ཆོས་ཅན། སྟོབས་ཀྱི་རྣམ་པ་ཡིན་ཏེ། མི་མཐུན་ཕྱོགས་འཇོམས་
པ་ལ་མཐུ་དང་ལྡན་པས་རབ་ཏུ་ཕྱེ་བའི་ཐུན་མོང་མིན་པའི་མཁྱེན་པ་མཐར་ཐུག་ཡིན་པའི་ཕྱིར།
གཉིས་པ་མི་འཇིགས་པ་བཞི་ནི། ང་ནི་སངས་རྒྱས་སོ་ཞེས་བདག་ཉིད་ཞལ་གྱིས་འཆེས་པ་དང༌།
197

འདོད་ཆགས་ལ་སོགས་པ་བར་ཆད་བྱེད་པ་ཉིད་དུ་བརྗོད་པ་དང༌། ཐམས་ཅད་ཤེས་པ་ཉིད་
ལ་སོགས་པའི་ལམ་བྱང་ཆུབ་གསུམ་དུ་ངེས་པར་འབྱུང་བ་ཉིད་དུ་རབ་ཏུ་བསྟན་པ་དང༌། བདག་
ཉིད་ཀྱི་ཟག་པ་ཐམས་ཅད་ཟད་པ་ཉིད་དུ་ཞལ་གྱིས་འཆེས་པ་ལ་རྒོལ་བ་པོ་མེད་པར་བྱེད་པའི་
ཡེ་ཤེས་མཐར་ཐུག་བཞི་ཆོས་ཅན། མི་འཇིགས་པའི་རྣམ་པ་ཡིན་ཏེ།རང་དོན་སྤངས་རྟོགས་
མཐར་ཐུག་ཏུ་དམ་བཅས་པ་དང་། གཞན་ལ་ལམ་དེའི་བར་ཆད་བསྟན་པ་ལ་ཆོས་མཐུན་གྱི་
རྒོལ་བས་བག་ཚ་བ་མེད་པར་བྱེད་པའི་ཡེ་ཤེས་མཐར་ཐུག་ཡིན་པའི་ཕྱིར། གསུམ་པ་སོ་སོ་
ཡང་དག་པར་རིག་པའི་རྣམ་པ་བཞི་ནི། ཐུན་མོང་མིན་པའི་རྣམ་མཁྱེན་གྱི་ཡེ་ཤེས་ཆོས་ཅན།
ཆོས་དང༌། དོན་དང༌། ངེས་པའི་ཚིག་དང༌། སྤོབས་པ་སོ་སོ་ཡང་དག་པར་རིག་པ་ཡིན་ཏེ།
གོ་རིམ་བཞིན་དུ་མིང་གི་རྣམ་གྲངས་དང༌། ཆོས་ཀྱི་རང་དང་སྤྱིའི་མཚན་ཉིད་དང༌། ཡུལ་
གྱི་སྐད་སོ་སོ་དང་། ཆོས་རབ་ཏུ་ཕྱེ་བའི་ཡུལ་ལ་ཆགས་ཐོགས་མེད་པ་དང་། ཐུན་མོང་མིན་
པའི་ཡེ་ཤེས་མཐར་ཐུག་ཡིན་པའི་ཕྱིར། བཞི་པ་མ་འདྲེས་པའི་རྣམ་པ་ནི། སྐུ་ལ་འཁྲུལ་པ་
དང་། གསུང་ལ་ཅ་ཅོ་དང་། ཐུགས་ལ་དྲན་པ་ཉམས་པ་དང་། ཐུགས་མཉམ་པར་མ་བཞག་
པ་དང་། འཁོར་འདས་ལ་བདེན་པའི་ཐ་དད་པ་ཉིད་ཀྱི་འདུ་ཤེས་དང་། སོ་སོར་མ་བརྟགས་
པར་གདུལ་བྱ་ཡལ་བར་འདོར་བའི་བཏང་སྙོམས་མི་མངའ་བའི་སྤྱོད་པ་རྣམ་པ་དྲུག་ཆོས་ཅན།
སྤྱོད་པ་མ་འདྲེས་པ་ཡིན་ཏེ། ཁྱོད་ཀྱི་རིགས་སངས་རྒྱས་ཁོ་ན་ལ་མངའ་བའི་སྤྱོང་པ་ཡིན་པའི་
ཕྱིར། གཞན་དོན་ལ་འདུན་པ་དང༌། དེ་ལ་སྦྱོར་བའི་བརྩོན་འགྲུས་དང་། དེའི་ཐབས་མ་
བརྗེད་པའི་དྲན་པ་དང་། ཆོས་ཉིད་ལ་རྩེ་གཅིག་པའི་ཏིང་ངེ་འཛིན་དང༌། མཁྱེན་པ་ཟད་མི་
ཤེས་པའི་ཤེས་རབ་དང་། འཁོར་བ་ཇི་སྲིད་པར་རྣམ་པར་གྲོལ་བ་ཉམས་པ་མི་མངའ་བའི་རྣམ་
པ་དྲུག་ཆོས་ཅན། རྟོགས་པ་མ་འདྲེས་པ་ཡིན་ཏེ། ཁྱོད་ཀྱི་རིགས་སངས་རྒྱས་ཁོ་ན་ལ་མངའ་
བའི་རྟོགས་པ་ཡིན་པའི་ཕྱིར། སངས་རྒྱས་ཀྱི་སྐུ་དང་གསུང་དང་ཐུགས་ཀྱི་འཕྲིན་ལས་རྣམས་
གསུམ་ཆོས་ཅན། འཕྲིན་ལས་མ་འདྲེས་པ་ཡིན་ཏེ། རྒྱུ་དུས་ཀྱི་ཀུན་སློང་ཡེ་ཤེས་སྔོན་དུ་འགྲོ་
ཞིང་། དེ་དུས་ཀྱི་ཀུན་སློང་ཡེ་ཤེས་ཀྱི་རྗེས་སུ་འབྲང་བའི་འཕྲིན་ལས་མཐར་ཐུག་ཡིན་པའི་
198

ཕྱིར། དུས་གསུམ་གཟིགས་པའི་སངས་རྒྱས་ཀྱི་ཡེ་ཤེས་ཀྱི་རྣམ་པ་གསུམ་ཆོས་ཅན། ཡེ་ཤེས་
མ་འདྲེས་པ་ཡིན་ཏེ། འདས་པ་དང་མ་འོངས་པ་དང་ད་ལྟར་བྱུང་བ་ལ་འདོད་པ་ཙམ་གྱིས་ཤེས་
པས་མ་ཆགས་རྣམ་པ་ཐམས་ཅད་ཤེས་པས་མ་ཐོགས་པའི་ཡེ་ཤེས་ཡིན་པའི་ཕྱིར། དོན་བསྡུ་
བ་ནི། དེ་ལྟར་ན་སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་ཀྱི་རྣམ་པ་དག་གོ །གཉིས་པ་
རྟེན་ཡེ་ཤེས་ལ་གསུམ་ལས། ཇི་ལྟ་བ་མཁྱེན་པའི་ཡེ་ཤེས་ནི། སངས་རྒྱས་ཀྱི་ཇི་ལྟ་བ་མཁྱེན་
པའི་ཡེ་ཤེས་ཆོས་ཅན། དེ་བཞིན་ཉིད་ཀྱི་རྣམ་པ་ཡིན་ཏེ། སངས་རྒྱས་ཐམས་ཅད་ཀྱིས་གནས་
ལུགས་སུ་མཐུན་པར་བཤད་པའི་དེ་བཞིན་ཉིད་རྟོགས་པ་མཐར་ཐུག་པའི་ཡེ་ཤེས་ཡིན་པའི་ཕྱིར།
ཇི་སྙེད་པ་མཁྱེན་པའི་ཡེ་ཤེས་ནི། སངས་རྒྱས་ཀྱི་ཇི་སྙེད་པ་མཁྱེན་པའི་ཡེ་ཤེས་ཆོས་ཅན། རང་
བྱུང་གི་རྣམ་པ་ཡིན་ཏེ། ཇི་སྙེད་པའི་ཆོས་ཐམས་ཅད་ལ་རང་དབང་དུ་ཐུགས་སུ་ཆུད་པའི་སྒོ་
ནས་མངའ་བསྒྱུར་བའི་ཡེ་ཤེས་མཐར་ཐུག་ཡིན་པའི་ཕྱིར། གསུམ་པ་དེ་གཉིས་ཀ་ཆ་ཤས་སུ་
ལྡན་པའི་རྣམ་མཁྱེན་གྱི་ཡེ་ཤེས་ནི། སངས་རྒྱས་ཀྱི་ཡེ་ཤེས་ཆོས་ཅན། སངས་རྒྱས་ཉིད་ཀྱི་
རྣམ་པ་ཡིན་ཏེ། ཇི་ལྟ་ཇི་སྙེད་ཀྱི་རྣམ་པ་ཐམས་ཅད་མངོན་པར་རྫོགས་པར་བྱང་ཆུབ་པའི་ཡེ་
ཤེས་ཡིན་པའི་ཕྱིར། གསུམ་པ་ནི། དེ་ལྟར་ན་སོགས་སོ། །ཅི་རྣམ་མཁྱེན་གྱི་རྣམ་པ་འདི་
དག་བྱང་ཆུབ་སེམས་དཔས་སྒོམ་པའི་ཚུལ་ཇི་ལྟ་བུ་ཞེ་ན། སྤྱིར་བྱང་སེམས་ཀྱི་སྒོམ་རྣམ་པ་
བཞི་སྟེ། མོས་པ་ཡིད་ལ་བྱེད་པའི་སྒོམ་དང༌། མཚན་ཉིད་རྗེས་སུ་དཔྱོད་པའི་སྒོམ་དང༌། སྨོན་
ལམ་གྱི་སྒོམ་མོ། །དང་པོ་ནི། གང་སྒོམས་པ་ན་བློ་དེའི་མཚན་ཉིད་ཇི་ལྟ་བར་མི་སྐྱེ་བར། རྗེས་
སུ་མཐུན་པ་ཙམ་དུ་སྐྱེ་བས་ཏེ། དཔེར་ན་ཚོགས་ལམ་དུ་དབང་པོ་ལྔ་བསྒོམས་པ་ལྟ་བུའོ། །གཉིས་
པ་ནི། གང་བསྒོམས་པ་ན་བློ་དེའི་མཚན་ཉིད་ཇི་ལྟ་བར་སྐྱེ་བ་སྟེ། དཔེར་ན་ཚོགས་ལམ་དུ་
དྲན་པ་ཉེར་གཞག་བསྒོམས་པ་ལྟ་བུའོ། །གསུམ་པ་ནི། མ་འོངས་པ་ན་རང་རྒྱུད་ལ་འབྱུང་
བར་འགྱུར་བའི་མངོན་པར་རྟོགས་པ་དེ་དང་དེའི་མཚན་ཉིད་འདི་དང་འདིའོ་ཞེས་པ་ཡིད་ལ་བྱེད་
ཅིང་སོ་སོར་རྟོག་པའི་ཤེས་རབ་ཀྱིས་དཔྱོད་པར་བྱེད་པའོ། །བཞི་པ་ནི། གོ་འཕང་དེ་དང་དེ་
ཐོབ་པར་ཡིད་ཀྱིས་སྨོན་པར་བྱེད་ཅིང༌། དེའི་ཆེད་དུ་ཚོགས་གསོག་པར་བྱེད་པའོ། །ལས་
199

དང་པོ་བ་ཉིད་ནས་ཚུལ་བཞི་པོ་འདིས་བསྒོམ་བྱར་མ་གྱུར་པའི་མངོན་པར་རྟོགས་པ་ནི་མེད་དོ། །དེ་
ལ་རྣམ་མཁྱེན་གྱི་རྣམ་པ་འདི་དག་ཀྱང་། བྱང་ཆུབ་སེམས་དཔའ་ས་བདུན་པ་མན་ཆད་དུ། ཐུན་
མོང་གི་རྣམ་པ་སུམ་ཅུ་བདུན་དང་སུམ་ཅུ་བཞི་ནི་མོས་པ་ཡིད་བྱེད་ཀྱི་ཚུལ་གྱིས་སྒོམ་པ་ཡིན་
ཏེ༑ བྱང་སེམས་དེ་དག་གི་རྒྱུད་ལ་སྤྱིར་གཞི་ཤེས་ལམ་ཤེས་མཚན་ཉིད་ཇི་ལྟ་བར་སྐྱེ་ཡང་
སངས་རྒྱས་ཀྱི་གཞི་ཤེས་ལམ་ཤེས་རྗེས་སུ་མཐུན་པ་ཙམ་སྐྱེ་བའི་མཚན་ཉིད་ཇི་ལྟ་བར་མི་སྐྱེ་
བའི་ཕྱིར་རོ། །སྟོབས་སོགས་སོ་དགུ་ནི་རྗེས་མཐུན་པ་ཙམ་ཡང་མི་སྐྱེ་བས་མཚན་ཉིད་རྗེས་
སུ་དཔྱོད་པ་དང་། སྨོན་ལམ་གྱི་ཚུལ་གྱིས་སྒོམ་པར་བྱེད་ལ། ས་བརྒྱད་པ་ཡན་ཆད་དུ་ནི་
སྟོབས་སོགས་ཀྱང་རྗེས་མཐུན་པ་ཐོབ་པའི་ཕྱིར་མོས་པ་ཡིད་བྱེད་ཀྱི་ཚུལ་གྱིས་སྒོམ་པ་ཡིན་ནོ་
ཞེས་ཤེས་པར་བྱའོ། །གསུམ་པ་ལ། ཟག་བཅས་ཟག་མེད་ཀྱི་ཁྱད་པར་བཤད་པ་དང༌། གྲངས་
ཀྱི་མཇུག་བསྡུ་བའོ། །དང་པོ་ནི། རྣམ་པ་བརྒྱ་བདུན་ཅུ་རྩ་གསུམ་པ་དེ་ལ་ཐམས་ཅད་ཤེས་
པ་ཉིད་ཀྱི་རྣམ་པ་ཉེར་བདུན་ནི། ཉན་ཐོས་དང་བྱང་ཆུབ་སེམས་དཔའ་ལ་ཡོད་པའི་བྱེ་བྲག་
གི་གོ་རིམ་བཞིན་དུ་ཉོན་མོངས་པའི་ཟག་པ་མེད་པ་དང་། ཟག་པ་དང་བཅས་པ་དག་ཀྱང་ཡིན་
ནོ༑ ༑ལམ་ཤེས་པ་ཉིད་ཀྱི་རྣམ་པ་སོ་དྲུག་ནི་བྱང་ཆུབ་སེམས་དཔའ་རྣམས་ཀྱིས་ཉོན་མོངས་
པ་ཆེད་དུ་གཉེར་ནས་ཤིན་ཏུ་མ་སྤངས་པའི་ཕྱིར་ཟག་པ་དང་བཅས་པ་ཁོ་ན་ཡིན་ནོ། ཞེས་དགོཔ
པའི་དབང་གིས་རྣམ་པར་བཞག་པ་ཡིན་ཏེ།བྱང་ཆུབ་སེམས་དཔའ་རྣམས་ནི་རང་རྒྱུད་ཀྱི་ཉོན་
མོངས་ཆེད་དུ་གཉེར་ནས་སྤོང་བའི་གཉེན་པོར་གཞི་ཤེས་དང་ལམ་ཤེས་གང་ཡང་སྒོམ་པར་མི་
བྱེད་དོ་ཞེས་ཤེས་པར་བྱ་བའི་ཕྱིར་དེ་ལྟར་གསུངས་པ་ཙམ་ཡིན་གྱི་སྤྱིར་བྱང་སེམས་ཀྱི་གཞི་
ཤེས་དང་ལམ་ཤེས་ཐམས་ཅད་ཉོན་མོངས་པའི་ཟག་བཅས་ཡིན་པས་ཁྱབ་པ་མིན་ཏེ། དེ་ལྟ་
ན་བྱང་སེམས་འཕགས་པའི་རྒྱུད་ལ་ཟག་མེད་ཡེ་ཤེས་མི་སྲིད་པར་ཐལ་བས་སོ། །ཡང་ན་གཞུང་
ཚན་གསུམ་པོ་འདིས་ཉན་ཐོས་ཀྱི་རྒྱུད་ལ་གཞི་ཤེས་ཉོན་མོངས་པའི་ཟག་བཅས་མེད། བྱང་
སེམས་ཀྱི་གཞི་ཤེས་ལམ་ཤེས་གཉིས་ཀ་ལ་ཉོན་མོངས་པའི་ཟག་བཅས་ཡོད། སྒྲིབ་གཉིས་གང་
གིའང་ཟག་བཅས་མི་སྲིད་ཅེས་བསྟན་པ་ཡིན་པར་བཤད་པར་བྱ་ཞིང་ཟག་པ་དང་བཅས་པ་ཡོད་
200

པ་ཁོ་ནའོ། །ཞེས་པའང༌། ཟག་པ་དང་བཅས་པ་ཁོ་ནའོ། ཞེས་བྱ་བ་ནི་མིན་ནོ། །ཞེས་བཤད་
ན་ཆེས་ཤིན་ཏུ་ལེགས་པར་བཤད་པ་ཡིན་ཏེ། གཞན་དག་ནི་སྐབས་འདིར་རང་གི་ངང་ཚུལ་
གསལ་བར་བྱེད་དོ། །གཞུང་ཚན་གཉིས་ལ་ངག་དོན་ནི། ཤེས་བྱ་ཆོས་ཅན། ཉན་ཐོས་ཀྱི་
རྒྱུད་ཀྱི་གཞི་ཤེས་ཉོན་མོངས་པའི་ཟག་བཅས་མེད། བྱང་སེམས་ཀྱི་གཞི་ཤེས་ལམ་ཤེས་གཉིས་
ཀ་ལ་ཉོན་མོངས་པའི་ཟག་བཅས་ཡོད་དེ། ཉན་ཐོས་ཉོན་མོངས་ཆེད་དུ་གཉེར་ནས་སྤོང་པས་
ཁྱབ། བྱང་སེམས་གཞི་ཤེས་དང་ལམ་ཤེས་གང་ཡང་ཉོན་མོངས་ཀྱི་གཉེན་པོར་ཆེད་དུ་གཉེར་
ནས་མི་སྒོམ་གྱི་གཙོ་བོར་ཤེས་སྒྲིབ་ཀྱི་གཉེན་པོར་ལམ་སྒོམ་པའི་ཕྱིར། ཤེས་བྱ་ཆོས་ཅན། རྣམ་
པ་ཐམས་ཅད་མཁྱེན་པ་ཉིད་ཀྱི་ལམ་གྱི་རྣམ་པ་བརྒྱ་དང་བཅུ་པོ་ནི་ཟག་པ་མེད་པ་ཁོ་ན་དག་ཡིན་
ནོ༑ ༑ཡང་དག་པར་རྫོགས་པའི་སངས་རྒྱས་ཀྱིས་ཉོན་མོངས་པ་དང་ཤེས་བྱའི་སྒྲིབ་པ་བག་
ཆགས་དང་བཅས་ཏེ་རྣམ་པ་ཐམས་ཅད་དུ་སྤངས་པས་ཆོས་ཐམས་ཅད་ལ་མངའ་བསྒྱུར་བའི་
ཕྱིར་རོ། །གཉིས་པ་ནི། རྣམ་པ་རྣམས་གཅིག་ཏུ་བསྡོམས་ན་རྣམ་པ་བརྒྱ་བདུན་ཅུ་རྩ་གསུམ་
ཡོད་དོ། །
གཉིས་པ་བསྒོམ་པ་པོ་རྟེན་གྱི་གང་ཟག་ལ་གསུམ་ལས། མཚམས་སྦྱར་ནི། ཐེག་ཆེན་
གྱི་སྦྱོར་བ་ཁྱད་པར་ཅན་དག་གིས་རྣམ་པ་རྣམས་སྒོམ་དགོས་ན་དེ་དག་ཀྱང་སྦྱོར་བ་པོ་ཁྱད་པར་
ཅན་བསྟན་པ་མེད་པར་བརྗོད་པར་མི་ནུས་པས་སྦྱོར་བའི་སྔོན་དུ་ཡུམ་ཉན་པ་ལ་སོགས་པའི་སྣོད་
སྦྱོར་བ་པོ་འཆད་དོ། །རྩ་བ་ནི། སངས་རྒྱས་རྣམས་ལ་ཞེས་སོགས་དང་། དགེ་བའི་བཤེས་
ཀྱིས་མགོན་བཅས་པ། ཞེས་པས་འདི་རེ་རེ་ཞིང་གི་མཇུག་ཏུ་སྦྱར་ནས་འགྲེལ་བས་འཆད་པར་
བྱེད་དོ། །འགྲེལ་བ་ནི། ཐེག་ཆེན་ཚོགས་ལམ་པ་ཆོས་ཅན། ཁྱོད་གོ་རིམ་ཇི་ལྟ་བར་རྣམ་
པའི་མཚན་ཉིད་ཅན་གྱི་ཡུམ་འདིའི་གཞུང་ཉན་པའི་སྣོད་ཉིད་ཡིན་པར་སངས་རྒྱས་ལ་སོགས་
པ་བཞེད་དེ། ཁྱོད་འདས་པ་དང་ད་ལྟར་བྱུང་བའི་སངས་རྒྱས་རྣམས་ལ་སྤྱིར་དགེ་བའི་རྩ་བ་
དང་པོར་བསྐྲུན་ཅིང་ཕྱིས་གོང་ནས་གོང་དུ་སྦྱངས་པ་ཐེག་ཆེན་དགེ་བའི་བཤེས་གཉེན་དག་གིས་
བྱིན་གྱིས་བརླབས་པ་ཡིན་པའི་ཕྱིར། དེ་ཆོས་ཅན། དེའི་ཚིག་འཛིན་པའི་སྣོད་ཉིད་ཡིན་པར་
201

ངས་རྒྱས་ལ་སོགས་པ་བཞེད་དེ། དེ་བཞིན་གཤེགས་པ་རྣམས་ལ་ལུས་ལ་སོགས་པ་བསྙེན་
བཀུར་གྱིས་མཉེས་པར་བྱས་པ་ཐེག་ཆེན་དགེ་བའི་བཤེས་གཉེན་དག་གིས་བྱིན་གྱིས་བརླབས་
པ་ཡིན་པའི་ཕྱིར། དེ་ཆོས་ཅན། དེའི་དོན་མ་བརྗེད་པར་སེམས་དཔའི་སྣོད་ཉིད་ཡིན་པར་
སངས་རྒྱས་ལ་སོགས་པ་བཞེད་དེ། སངས་རྒྱས་ལ་སོགས་ལ་ཐེ་ཚོམ་གྱི་དོན་ཡོངས་སུ་འདྲི་
བ་ཐེག་ཆེན་དགེ་བའི་གཤེས་གཉེན་དག་གིས་བྱིན་གྱིས་བརླབས་པ་ཡིན་པའི་ཕྱིར། དེ་ཆོས་ཅན།
དེའི་དོན་སྒོམ་བྱུང་ཚུལ་བཞིན་ཡིད་ལ་བྱེད་པའི་སྣོད་ཉིད་ཡིན་པར་སངས་རྒྱས་ལ་སོགས་པ་
བཞེད་དེ། སྦྱིན་པ་ལ་སོགས་པའི་ཕ་རོལ་ཏུ་ཕྱིན་པ་བཅུ་སྒྲུབ་པ་དང་ལྡན་པ་ཐེག་ཆེན་དགེ་བའི་
བཤེས་གཉེན་དག་གིས་བྱིན་གྱིས་བརླབས་པ་ཡིན་པའི་ཕྱིར། གསུམ་པ་གང་གིས་སྒོམ་པའི་སྦྱོར་
བའི་དབྱེ་བ་ལ་གསུམ་ལས། མཚམས་སྦྱར་ནི། དེ་ལྟར་སྦྱོར་བ་པོ་བསྟན་ནས་སྦྱོར་ང་འཆད་
དོ༑ ༑རྩ་བ་ལ། རང་བཞིན་གྱི་སྦྱོར་བ། གནས་སྐབས་ཀྱི་སྦྱོར་བ། དེ་འགྲུབ་བྱེད་རྒྱུའི་སྦྱོར་
བ་དང་གསུམ། དང་པོ་ལ། ཞེན་སྤྱོད་འགོག་ཚུལ་གྱི་སྒོ་ནས་ཕྱེ་བ་དང་། ཡུལ་གྱི་སྒོ་ནས་ཕྱེ་
བ་གཉིས་ལས། དང་པོ་ནི། གཟུགས་ལ་སོགས་པ་མི་གནས་ཕྱིར། ཞེས་པས་ཡུལ་ལ་ཞེན་
སྤྱོད་འགོག་པའི་སྦྱོར་བ་དང་། དེ་ལ་སྦྱོར་བ་བཀག་པའི་ཕྱིར། ཞེས་པས་ཡུལ་ལ་ཞེན་སྤྱོད་
འགོག་པའི་སྦྱོར་བ་བསྟན་ཏོ། །གཉིས་པ་ནི། གཞིའི་ཆོས་དེ་ཡི་དེ་བཞིན་ཉིད་ཟབ་ཕྱིར། གཞི་
ཤེས་ཀྱི་རྣམ་པ་སྒོམ་པ་ཟབ་པའི་སྦྱོར་བ་དང་། ལམ་གྱི་ཆོས་ཉིད་དེ་རྣམས་གཏིང་དཔག་དཀའ་
བའི་ཕྱིར་ལམ་ཤེས་ཀྱི་རྣམ་པ་སྒོམ་པའི་སྦྱོར་བ་ནི་གཏིང་དཔག་དཀའ་བའི་སྦྱོར་བ་དང་། རྣམ་
པ་དེ་དག་ཚད་ནི་མེད་པའི་ཕྱིར་རྣམ་མཁྱེན་གྱི་རྣམ་པ་བསྒོམ་པའི་སྦྱོར་བ་ནི་ཚད་མེད་པའི་སྦྱོར་
བའོ། །སྦྱོར་བ་ལྔ་པོ་འདི་ལས་དང་པོ་བའི་ས་ནས་ས་བཅུ་པའི་བར་གྱིས་ཐམས་ཅད་ན་ཡོད་
པའི་ཕྱིར་རང་བཞིན་གྱི་སྦྱོར་བ་ཞེས་བྱ་བ།དེ་ནས་སྦྱོར་བ་བཅུ་བཞི་ནི་སའི་གནས་སྐབས་སོ་སོ་
ལ་རིགས་སུ་ཆད་པའི་ཕྱིར་གནས་སྐབས་ཀྱི་སྦྱོར་བ་ཞེས་བྱ་ཞིང་སྦྱོར་བ་ཐ་མ་ནི་སྦྱོར་བ་འདི་
གཉིས་ཀའི་འགྲུབ་བྱེད་ཐབས་ཀྱི་སྦྱོར་བའོ། །ས་མཚམས་གང་ན་གང་ཡོད་པ་ནི་འགྲེལ་བ་འཆད་
པ་ན་ཕྱོགས་གཅིག་ཏུ་བཤད་པར་བྱའོ། །གསུམ་པ་འགྲེལ་བ་ནི། རང་བཞིན་གྱི་སྦྱོར་བ་ལྔ་
202

དང་། གནས་སྐབས་ཀྱི་སྦྱོར་བ་བཅོ་ལྔ་སྟེ་ཉི་ཤུ་ཡིན་ནོ། །དེ་དག་ཀྱང་གང་ཞེ་ན། རང་བཞིན་
གྱི་སྦྱོར་བ་ནི་མིང་དོན་གྲངས་བཞིན་ད་སྦྱར་ན། བྱང་སེམས་ཀྱི་དེ་ཁོ་ན་ཉིད་རྟོགས་པའི་མཉམ་
གཞག་ཡེ་ཤེས་ཆོས་ཅན། གཟུགས་ལ་སོགས་པ་ལ་མི་གནས་པའི་སྦྱོར་བ་ཡིན་ཏེ། གཟུགས་
ལ་སོགས་པ་ལ་བདེན་པའི་ངོ་བོ་ཉིད་མེད་རྟོགས་པ་ཉིད་ཀྱིས་བདེན་པར་མི་གནས་པའི་སྦྱོར་བ་
ཡིན་པའི་ཕྱིར་མི་སྦྱར་བའི་སྦྱོར་བ་ཡིན་ཏེ། དེ་དག་ལ་བདེན་པར་མི་སྦྱོར་བ་ཉིད་སྦྱོར་བ་ཡིན་
པར་རྟོགས་པའི་རྣལ་འབྱོར་ཡིན་པའི་ཕྱིར། ཟབ་པའི་སྦྱོར་བ་ཡིན་ཏེ། གཟུགས་ལ་སོགས་
པ་དེ་དག་ཉིད་དེ་བཞིན་ཉིད་ཀྱི་ངོ་བོ་ཉིད་ཀྱི་ཟབ་པར་རྟོགས་པའི་སྦྱོར་བ་ཡིན་པའི་ཕྱིར། གཏིང་
དཔག་དཀའ་བའི་སྦྱོར་བ་ཡིན་ཏེ། གཏིང་དཔག་དཀའ་བ་ལམ་གྱི་ཆོས་ཉིད་རྟོགས་པའི་རྣལ་
འབྱོར་ཡིན་པའི་ཕྱིར། ཚད་མེད་པའི་སྦྱོར་བ་ཡིན་ཏེ། རྣམ་པ་ཆོས་ཉིད་ཚད་མེད་པ་ཞེས་བྱ་
བ་དེ་ལྟར་རྟོགས་པའི་སྦྱོར་བ་ཡིན་པའི་ཕྱིར། གཉིས་པ་གནས་སྐབས་ཀྱི་སྦྱོར་བ་ལ། དོན་དང་
མིང་གོང་བཞིན་དུ་སྦྱར་བ་ནི། བྱང་སེམས་ཚོགས་ལམ་པ་དབང་རྟུལ་གྱི་ཏིང་ངེ་འཛིན་ཆོས་
ཅན། ཚེགས་ཆེན་པོ་ཡུན་རིང་མོ་ཞིག་ནས་མངོན་པར་རྫོགས་པར་འཚང་རྒྱ་བའི་སྦྱོར་བ་ཡིན་
ཏེ༑ ཤེར་ཕྱིན་གྱི་ས་ལ་སྐྲག་པ་མངོན་གྱུར་སྐྱེ་སྲིད་པའི་སྒྲུབ་པ་དང་ལྡན་པའི་སྦྱོར་བ་ཡིན་
ནོ༑ ༑ཐེག་ཆེན་གྱི་དྲོད་ཆོས་ཅན། ལུང་བསྟན་པ་ཐོབ་པའི་སྦྱོར་བ་ཡིན་ཏེ་ཡུམ་ལ་མི་སྐྲག་
པའི་སྒྲུབ་པ་དང་ལྡན་པའི་སྦྱོར་བ་ཡིན་པའི་ཕྱིར། ཐེག་ཆེན་རྩེ་མོ་ཆོས་ཅན། ཕྱིར་མི་ལྡོག་
པ་ཉིད་ཀྱི་སྦྱོར་བ་ཡིན་ཏེ། ཡུམ་ཐོས་སོགས་ཀྱིས་ཡང་དག་པར་འཛིན་པའི་སྒྲུབ་པ་ཡིན་པའི་
ཕྱིར། ཐེག་ཆེན་བཟོད་པ་ཆོས་ཅན། ངེས་པར་འབྱུང་བའི་སྦྱོར་བ་ཡིན་ཏེ། རྟག་ཏུ་ཟབ་མོ་
དེའི་ཆོས་བསྒོམ་པའི་སྒྲུབ་པ་ཡིན་པའི་ཕྱིར། ཐེག་ཆེན་ཆོས་མཆོག་ཆོས་ཅན། བར་ཆད་མེད་
པའི་སྦྱོར་བ་ཡིན་ཏེ། བདུད་བཞི་དང་ས་གཉིས་ཀྱི་བར་ཆད་ཀྱི་ཆོས་སྤོང་བའི་སྒྲུབ་པ་ཡིན་པའི་
ཕྱིར། ཐེག་ཆེན་མཐོང་ལམ་ཆོས་ཅན། ཡང་དག་པར་མངོན་པར་རྫོགས་པའི་བྱང་ཆུབ་ལ་
ཉེ་བའི་སྦྱོར་བ་ཡིན་ཏེ། ཟག་པ་མེད་པའི་ཆོས་གསར་དུ་སྐྱེས་པའི་རྟེན་ཉིད་ཀྱི་སྒྲུབ་པ་ཡིན་པའི་
ཕྱིར། ས་གཉིས་པ་ནས་བདུན་པའི་བར་གྱི་ཡེ་ཤེས་ཆོས་ཅན། མྱུར་དུ་མངོན་པར་རྫོགས་པར་
203

བྱང་ཆུབ་པའི་སྦྱོར་བ་ཡིན་ཏེ། མྱུར་དུ་འབྲས་བུ་ཆོས་ཀྱི་སྐུ་མངོན་པར་འགྲུབ་པའི་སྒྲུབ་པ་ཡིན་
པའི་ཕྱིར། ས་བརྒྱད་པའི་ཡེ་ཤེས་ཆོས་ཅན། གཞན་གྱི་དོན་དང༌། འཕེལ་བ་དང༌། འགྲིབ་
པ་མེད་པ་དང་། ཆོས་དང་ཆོས་མིན་པ་ལ་སོགས་པ་མི་དམིགས་པ་དང༌། གཟུགས་ལ་སོགས་
པ་བསམ་གྱིས་མི་ཁྱབ་པའི་རྣམ་པ་འགོག་པ་དང༌། གཟུགས་ལ་སོགས་པའི་དངོས་པོར་རྣམ་
པར་མི་རྟོག་པ་རྣམས་ཀྱི་སྦྱོར་བ་ཡིན་ཏེ། རིམ་པ་བཞིན་དུ་ཆོས་ཀྱི་འཁོར་ལོ་རབ་ཏུ་བསྐོར་
བ་དང༌། དོན་དམ་པར་འཕེལ་བ་དང་འགྲིབ་པ་མི་མཐོང་བ་དང་། འདོད་པའི་ཁམས་སུ་མི་
དམིགས་པ་དང༌། གཟུགས་ལ་སོགས་པ་བསམ་གྱིས་མི་ཁྱབ་པའི་རྣམ་པར་བདེན་པའི་རློམ་
པ་མེད་པ་དང་། གཟུགས་དང་དེའི་མཚན་མ་དང༌། དེའི་ངོ་བོ་ཉིད་དུ་བདེན་པར་རྣམ་པར་
མི་རྟོག་པའི་སྒྲུབ་པ་ཡིན་པའི་ཕྱིར། ས་དགུ་པའི་ཡེ་ཤེས་ཆོས་ཅན། འབྲས་བུ་རིན་པོ་ཆེ་སྦྱིན་
པའི་སྦྱོར་བ་ཡིན་ཏེ། འབྲས་བུ་དང་པོ་མཐོང་བའི་ས་ནས་སངས་རྒྱས་ཀྱི་བར་གདུལ་བྱའི་རྒྱུད་
ལ་སྒྲུབ་པ་དང་ལྡན་པའི་སྦྱོར་བ་ཡིན་པའི་ཕྱིར། ས་བཅུ་པའི་ཡེ་ཤེས་ཆོས་ཅན། རྣམ་པར་
དག་པའི་སྦྱོར་བ་ཡིན་ཏེ། གཟུགས་སོགས་ཀྱི་ཆོས་ཉིད་དྲི་མས་རྣམ་པར་དག་པའི་སྒྲུབ་པ་དང་
ལྡན་པའི་སྦྱོར་བ་ཡིན་པའི་ཕྱིར། ཚོགས་ལམ་ནས་ས་བདུན་པའི་བར་གྱི་ཐེག་ཆེན་གྱི་སྒྲུབ་པ་
ཆོས་ཅན། ས་མཚམས་ལ་སྦྱོར་བ་ཡིན་ཏེ། ལོ་སྐོར་དང་ཟླ་བ་སོགས་སུ་ས་མཚམས་བཅད་
ནས་བརྩོན་པའི་ཐེག་ཆེན་སྒྲུབ་པ་དང་ལྡན་པའི་སྦྱོར་བ་ཡིན་པའི་ཕྱིར།
བཞི་པ་སྦྱོར་བ་བསྒོམས་པའི་ཕན་ཡོན་ཡོན་ཏན་ལ་གསུམ་ལས། མཚམས་སྦྱར་ནི། ཡོན་
ཏན་མཐོང་བ་སྔོན་དུ་བཏང་ན་སོགས་སོ། །རྩ་བ་ནི། བདུད་ཀྱི་མཐུ་བཅོམ་ལ་སོགས་པ་མདོ་
ལས་གསུངས་པའི་སྦྱོར་བའི་ཡོན་ཏན་རྣམ་པ་བཅུ་བཞིའོ། །འགྲེལ་བ་ལ། འབྲས་བུ་དང་རྒྱུ་
གྲངས་བཞིན་དུ་སྦྱར་ནས་བཤད་པ་ནི། གོང་དུ་བཤད་པའི་ཕྱིན་ཅི་མ་ལོག་པའི་སྦྱོར་བ་ལ་མངོན་
པར་དགའ་བའི་བྱང་སེམས་ཆོས་ཅན། བདུད་ཀྱི་མཐུ་བཅོམ་པའི་ཡོན་ཏན་འབྱུང་སྟེ། རྒྱུའི་
གནས་སྐབས་སུ་སངས་རྒྱས་ཀྱིས་བྱིན་གྱིས་བརླབས་པ་ཐོབ་པས་སོ། །དེ་ཆོས་ཅན། སངས་
རྒྱས་ཀྱིས་དགོངས་ཤིང་མཁྱེན་པ་ཉིད་དང༌། སངས་རྒྱས་ཀྱིས་མངོན་སུམ་དུ་མཛད་པ་དང་།
204

ཡང་དག་པར་རྫོགས་པའི་བྱང་ཆུབ་ཉེ་བར་གྱུར་བ་དང༌། དོན་ཆེན་པོ་སངས་རྒྱས་དང་འཕྲད་
ཅིང་མཐོ་རིས་སུ་སྐུ་བ་ཉིད་ལ་སོགས་པ་དང་། རང་གང་དུ་སྐྱེ་བའི་ཡུལ་སངས་རྒྱས་ཀྱིས་དཔྱད་
ཅིང་ལུང་བསྟན་པ་དང་། ཟག་པ་མེད་པའི་ཡོན་ཏན་ཐམས་ཅད་རྫོགས་པ་དང༌། ཡུམ་དོན་
སྨྲ་བའི་སྐྱེས་བུ་ཉིད་དང༌། བདུད་ལས་ཀྱིས་མི་ཕྱེད་པ་ཉིད་དང༌། དགེ་བའི་རྩ་བ་ཉན་རང་
དང་ཐུན་མོང་མིན་པ་སྐྱེ་བ་དང་། དམ་བཅས་པའི་དོན་ཇི་ལྟ་བ་བཞིན་དུ་སྒྲུབ་པ་དང༌། འབྲས་
བུ་རྒྱ་ཆེན་པོ་ཡོངས་སུ་འཛིན་པ་དང༌། མ་འོངས་པ་ན་སེམས་ཅན་གྱི་དོན་སྒྲུབ་པ་དང་། ཚེ་
རབས་གཞན་དུའང་ཤེར་ཕྱིན་ཚང་བར་ངེས་པར་འཐོབ་བོ་ཞེས་བྱ་བའི་ཡོན་ཏན་དེ་དག་འབྱུང་
སྟེ༑ རིམ་བཞིན་སངས་རྒྱས་ཀྱིས་དགོངས་པ་དང༌། ཡེ་ཤེས་ཀྱིས་མཁྱེན་ཅིང་ཤའི་སྤྱན་གྱིས་
གཟིགས་པ་དང༌། བྱང་ཆེན་ལ་ཉེ་བར་གྱུར་བ་དང༌། ཕན་ཡོན་ཆེན་པོ་དང་ཤེར་ཕྱིན་སྟོན་
པས་སངས་རྒྱས་ཀྱི་བྱ་བ་བྱེད་པ་དང༌། གཉེན་པོའི་ཆོས་ཡོངས་སུ་རྫོགས་པ་དང༌། རྣམ་པ་
ཐམས་ཅད་མཁྱེན་པ་ཉིད་ཀྱི་གཏམ་བརྗོད་པ་དང༌། དེ་བཞིན་གཤེགས་པས་གྲོགས་མཛད་པ་
དང་། འཇིག་རྟེན་ལས་འདས་པའི་ཆོས་ཚོལ་བའི་དགའ་བ་རྒྱ་ཆེན་སོགས་བསྐྱེད་པ་དང་། དེའི་
དམ་བཅས་པའི་ཚིག་ལ་སངས་རྒྱས་ཀྱི་རྗེས་སུ་ཡི་རང་བ་དང༌། ཐེག་ཆེན་གྱི་ཆོས་ཟབ་མོ་མངོན་
པར་འདོད་པ་དང་། ད་ལྟ་སེམས་ཅན་གྱི་དོན་བྱེད་པ་དང་། ད་ལྟ་ཤེར་ཕྱིན་པ་ཚང་བར་རྙེད་
པ་ཅེས་བྱ་བ་དེ་དག་ཐོབ་པས་སོ། །
ལྔ་པ་སྦྱོར་བ་སྒོམ་པའི་ཚེ་དོར་བྱའི་གོལ་ས་སྐྱོན་ལ་གསུམ་ལས་མཚམས་སྦྱར་ནི། དེའི་
འོག་ཏུ་སོགས་སོ། རྩ་བ་ནི། སྐྱོན་ནི་ཞེས་སོགས་ཏེ་འདི་དག་ལས་དང་པོ་བའི་ས་ནས་ཤས་
ཆེ་བ་དང༌།སྦྱོར་ལམ་བཞི་ན་ཆ་ཕྲ་བ་དང་། མ་དག་ས་བདུན་ན་ཤིན་ཏུ་ཆ་ཕྲ་བར་ཡོད་ལ། མདོ་
ལས་འདི་ཐམས་ཅད་བདུད་ལས་སུ་གསུངས་པ་ནི། ཁ་ཅིག་བདུད་ལས་དངོས་དང་། ཁ་ཅིག་
བདུད་ལས་དང་འདྲ་བ་དང་། ཁ་ཅིག་དེ་ལྟར་སྤྱོད་ན་བདུད་ཀྱིས་གླགས་རྙེད་པར་འགྱུར་བས་
བདུད་ལས་སུ་བཞག་གོ །འགྲེལ་པ་ལ། སྦྱོར་བའི་འགལ་རྐྱེན་རང་ལ་གནས་པ་ཉི་ཤུ། རང་
གཞན་གང་རུང་ལ་གནས་པ་མཐུན་རྐྱེན་མ་ཚང་བ་ཉེ་གསུམ། གཞན་ལ་བརྟེན་པའི་འགལ་རྐྱེན་
205

གསུམ་མོ། །དང་པོ་ལ་སྤོབས་པའི་དབང་དུ་བྱས་པ་ནི། ཚེགས་ཆེན་པོས་འཐོབ་པ་དང་། སྤོབས་
པ་ཧ་ཅང་མྱུར་བའོ། །གནས་ངན་ལེན་གྱི་དབང་དུ་བྱས་པ་ནི། ལུས་ཀྱི་གནས་ངན་ལེན་དང་།
སེམས་ཀྱི་གནས་ངན་ལེན་དང་། རིགས་པ་མིན་པས་བསྐྱེད་པ་ཁ་དོན་བྱས་པ་ལ་སོགས་
པའོ། །ཐེག་ཆེན་ལས་ཉམས་པའི་རྒྱུ་བདུན་ནི། ཐེག་ཆེན་གྱི་སྡེ་སྣོད་ལས་ཕྱིར་ཕྱོགས་པའི་
རྒྱུ་མཚན་འཛིན་པ་ཉིད་དང༌། ཤེར་ཕྱིན་བོར་ནས་དམན་པའི་སྡེ་སྣོད་ལ་འཇུག་པའི་རྒྱུ་ལ་མངོན་
པར་ཞེན་པ་ཉམས་པ་དང་། དེ་ལྟར་བྱེད་པ་ཡུམ་གྱ་ནོམ་པའི་རོ་མྱང་བ་ཉམས་པ་དང་། དེ་
ལྟར་བྱེད་པ་རྣམ་པ་ཐམས་ཅད་དུ་ཐེག་པའི་མཆོག་ཀུན་ཏུ་འཛིན་པ་ཉམས་པ་དང༌། དེ་ལྟར་
བྱེད་བ་རྟག་ཏུ་ཆེད་དུ་བྱ་བ་རྣམ་མཁྱེན་ལས་ཉམས་པ་ཅེས་བྱ་བ་ནི་བཅུ་ཚན་དང་པོའོ། །དམན་
པའི་སྡེ་སྣོད་ལ་རྣམ་མཁྱེན་ཚོལ་བ་རྒྱུ་དང་འབྲས་བུའི་འབྲེལ་བ་ཉམས་པ་དང་། དེ་ལྟར་ཚོལ་
བ་གོང་ན་མེད་པ་ཆོས་སྐུ་ལས་ཉམས་པའོ། །ཐེག་ཆེན་ལས་གཡེང་བའི་རྒྱུ་ནི་ཡུལ་རྣམ་པ་མང་
པོ་ལ་རྣམ་པར་རྟོག་པའི་སྤོབས་པ་འབྱུང་བ་དང༌། ཡུམ་ཡི་གེར་འདྲི་བ་ལ་ཡུམ་དུ་མངོན་པར་
ཞེན་པ་དང་དངོས་པོ་མེད་པ་ལ་ཡུམ་དུ་མངོན་པར་ཞེན་པ་དང༌། ཡི་གེ་ལ་ཡུམ་དུ་མངོན་པར་
ཞེན་པ་དང་། ཡི་གེ་མེད་པ་ཙམ་ལ་ཡུམ་དུ་མངོན་པར་ཞེན་པ་དང༌། ཡུལ་དང་གྲོགས་ལ་
སོགས་པ་ཡིད་ལ་བྱེད་པ་དང་། རྙེད་པ་དང་། བཀུར་སྟི་དང༌། ཚིགས་སུ་བཅད་པ་རོ་མྱང་
བ་དང༌། ལམ་མིན་པ་བདུད་ཀྱིས་བསྟན་པས་ཐབས་ལ་མཁས་པ་ཚོལ་བ་ཞེས་བྱ་བ་ནི་བཅུ་ཚན་
གཉིས་པའོ། །གཉིས་པ་སྐྱོན་སློབ་དཔོན་ལ་བསྟེན་པ། རང་ཉིད་ལ་བརྟེན་པ། གཉིས་ཀ་ལ་
བརྟེན་པའོ། །དང་པོ་ནི། གྲངས་བཞིན་དུ་ཉན་པ་པོ་སྔ་མ་དང་འཆད་པ་པོ་ཕྱི་མ་དང་མངོན་
པར་འབྲེལ་བས་ཚོགས་པའི་ཡོན་ཏན་ལས་ཉམས་པ་སྟེ་གང་ཡང་རུང་བ་ཞེས་པ་ནི། བཟློག་
ན་ཡང་ཉེས་པར་འགྱུར་བར་སྟོན་པའོ། ཞེས་ཟེར་བ་བབ་ཅོལ་སྟེ། སློབ་དཔོན་འདུན་པ་ཆེ་
ཞིང་སློབ་མ་སྙོམས་ལས་ཆེ་བ་སོགས་སྐྱོན་ཡིན་ན་སྦྱོར་བའི་སྐྱོན་མེད་ན། རྣམ་པ་ཐམས་ཅད་
དུ་དཔོན་སློབ་བློ་མཉམ་དགོས་པས་སངས་རྒྱས་ཀྱི་སློབ་མ་སངས་རྒྱས་ཡིན་པས་ཁྱབ་དགོས་པར་
ཐལ་ལོ། །དེས་ན་གང་ཡང་རུང་བ་ཞེས་པ་ནི། ཉན་པ་པོ་ཕྱི་མ་དང་མ་འབྲེལ་ཞིང༌། འཆད་
206

པ་པོ་སྔ་མ་དང་མ་འབྲེལ་བར་སྟོན་པ་སྟེ། འོག་མ་ལ་ཡང་དེ་བཞིན་ཤེས་པར་བྱའོ། །དེ་ཡང་
ཉན་པ་པོ་འདུན་པ་དང་འཆད་པ་པོ་སྙོམས་ལས་ཆེ་བ་ཉིད་ཀྱིས་ཚོགས་པའི་ཆོས་ལས་ཉམས་པ་
དང༌། ཞེས་སོགས་སུ་བཤད་པར་བྱ་སྟེ་གོ་སླའོ། །གཉིས་པ་ནི། གཞན་དོན་དུ་ངན་སོང་གི་
འགྲོ་བ་ལས་ཡིད་ཕྱིར་ཕྱོགས་པ་དང༌། རང་དོན་དུ་བདེ་འགྲོར་འགྲོ་བ་ལ་ཡིད་བདེ་བ་སྟེ་གཉིས་
སོ༑ ༑གསུམ་པ་ནི། འཆད་པ་པོ་དང་ཉན་པ་པོ་དག་ཅེས་སོགས་ཏེ་གོ་སླའོ། །གསུམ་པ་གཞན་
ལ་བརྟེན་པའི་འགལ་རྐྱེན་ནི། ཆོས་དང་གང་ཟག་ལ་བདུད་ཀྱིས་འབྱེད་པའི་སྦྱོར་བ་དང་། མི་
སྡུག་པ་སྒོམ་པ་ལ་སོགས་གནས་ལུགས་སྒོམ་པར་སྟོན་པ་བཅོས་མ་ཉེ་བར་སྒྲུབ་པ་དང་། ཡུལ་
ཇི་ལྟ་བ་བཞིན་མིན་པ་བདུད་སངས་རྒྱས་སུ་སྤྲུལ་པ་སོགས་ལ་དགའ་བ་བསྐྱེད་པ་ཅེས་བྱ་བ་གཞན་
གསུམ་སྟེ། དོན་བསྡུ་བ་ནི། དེ་ལྟར་ན་སྐྱོན་བཞི་བཅུ་རྩ་དྲུག་ཡིན་ནོ། །ངག་དོན་ནི། འདིར་
བསྟན་སྦྱོར་བའི་སྐྱོན་ཆོས་ཅན། བཞི་བཅུ་རྩ་དྲུག་ཡོད་དེ། རང་ལ་གནས་པའི་འགལ་རྐྱེན་
ཉི་ཤུ། མཐུན་རྐྱེན་མ་ཚང་བ་ཉེར་གསུམ། འགལ་རྐྱེན་གཞན་ལ་བརྟེན་པ་གསུམ་རྣམས་སུ་
ཡོད་པའི་ཕྱིར།
དྲུག་པ་སྦྱོར་བའི་རང་བཞིན་མཚོན་བྱེད་མཚན་ཉིད་བཤད་པ་ལ། སྤྱིའི་དོན་དང་། ཚིག་
གི་དོན་ནོ། །དང་པོ་ལ། གཞན་གྱི་འདོད་པ་བརྗོད་ཅིང་དེ་དགག་པ་དང་།རང་གི་ལུགས་བཞག་
པའོ། །དང་པོ་ནི། བོད་ཀྱི་བླ་མ་དག་འདི་ལྟར་བཞེད་དེ། སྦྱོར་བའི་མཚན་ཉིད། མཚོན་བྱ།
མཚོན་ཚུལ། མཚོན་པའི་དགོས་པའོ། །དང་པོ་ལ་ཤེས་ཁྱད་བྱེད་པ་གསུམ་ལས། ཤེས་མཚན་
ནི༑ སྐབས་འདིར་མདོ་བསྟན་བཅོས་ལས་ཤེས་པ་བཅུ་དྲུག་པ་ཕྲག་གསུམ་དངོས་སུ་གསུངས་
པ་ནི་སྦྱོར་བའི་མཚན་ཉིད་མིན་གྱི་སངས་རྒྱས་ཀྱི་ཐུགས་རྒྱུད་ཀྱི་མཁྱེན་གསུམ་གྱི་རྟོགས་པ་ཡིན་
ལ༑ སྦྱོར་བའི་མཚན་ཉིད། སངས་རྒྱས་ཀྱི་ཤེས་པ་དེ་དག་སྐྱེད་པར་བྱེད་པའི་ནུས་པ་བཅུ་
དྲུག་པ་གསུམ་སྦྱོར་བ་ལ་ཡོད་པ་དེ་ཉིད་ཡིན་ནོ། །དེ་ལྟ་ན་ཡང་སྐབས་འདིར་ཤེས་པ་བཅུ་དྲུག་
པ་ཕྲག་གསུམ་དངོས་སུ་བསྟན་པ་ནི། ནུས་པ་ལ་ཤེས་པའི་སྒྲ་ཉེ་བར་བརྟགས་ནས་བསྟན་པ་
ཡིན་ཏེ། འདོགས་པའི་རྒྱུ་མཚན་ནི། འབྲས་བུ་རྒྱུ་ལ་བརྟགས་པའོ། །དགོས་པ་ནི་ནུས་པ་
207

གཞན་ལས་ཁྱད་པར་དུ་བྱ་བའི་ཕྱིར་རོ། །དངོས་ལ་གནོད་བྱེད་ནི། ཤེས་པ་འདི་དག་སྦྱོར་
བའི་མཚན་ཉིད་དངོས་མིན་ཏེ། དེ་བསྡུས་པ་དང༌། ཞེས་སོགས་ཀྱི་མདོར། དེ་བཞིན་གཤེགས་
པས་ཤེར་ཕྱིན་པ་ལ་བརྟེན་ནས་སེམས་བསྡུས་པ་དང་གཡེངས་པ་མཁྱེན་ཞེས་སོགས་ཀྱིས་དེ་བཞིན་
གཤེགས་པས་ཤེས་པར་བཤད་པས་གནོད་པའི་ཕྱིར་རོ། །དེ་ཡང་བཅུ་དྲུག་ཕྲག་གསུམ་དུ་ཕྱི་
བ་ནི་གདུལ་བུ་ཉེ་བའི་བསམ་པ་ལ་བལྟོས་པ་ཡིན་གྱི་ཡང་དག་པར་སངས་རྒྱས་ཀྱི་མཁྱེན་གསུམ་
གྱི་རྟོགས་པ་བསྐྱེད་པར་བྱེད་པའི་ནུས་པ་གསུམ་མོ། །ཁྱད་མཚན་ནི། བསམ་མི་ཁྱབ་སོགས་
ཆོས་ཀྱི་བདག་མེད་རྟོགས་པའི་ཁྱད་པར་བཅུ་དྲུག་ཡིན་ལ། བྱེད་མཚན་ནི། སྦྱོར་བ་བཞི་དང་
རྗེས་སུ་མཐུན་པའི་རྟོགས་པ་ལ་གཞན་འགོད་པའི་ནུས་པའོ།།མཚོན་བྱ་ནི་མཁྱེན་གསུམ་སྦྱོར་
བས་སངས་རྒྱས་བསྐྱེད་པའི་ནུས་པ་ཡིན་ལ། ནུས་པ་དེ་གང་ལ་ལྡན་པའི་མཚན་གཞི་ནི་ངོ་བོ་
ཉིད་བཅུ་དྲུག་གོ །མཚོན་ཚུལ་ནི། ཤེས་མཚན་གྱིས་ཐེག་ཆེན་སྦྱོར་བ་སངས་རྒྱས་བསྐྱེད་པའི་
ནུས་ལྡན་དུ་མི་ལྡན་རྣམ་གཅོད་ཀྱི་ཚུལ་གྱིས་མཚོན་པར་བྱེད་ལ། ཁྱད་མཚན་གྱི་ནུས་པ་དེ་
གཞན་ལ་བཀག་ནས་ཐེག་ཆེན་སྦྱོར་བ་ཁོ་ན་སངས་རྒྱས་སྐྱེད་བྱེད་དུ་མཚོན། ཞེས་གཞན་ལྡན་
རྣམ་གཅོད་ཀྱི་ཚུལ་གྱིས་མཚོན་ཞིང༌། བྱེད་པས་སངས་རྒྱས་ཀྱི་འཕྲིན་ལས་ཕུན་ཚོགས་སྐྱེད་
བྱེད་དུ་མཚོན་པར་བྱེད་དོ། །མཚོན་བའི་དགོས་པ་ནི། བྱང་སེམས་སེམས་བསྐྱེད་པ་ནི། སངས་
རྒྱས་དོན་དུ་གཉེར་བ་ཡིན་པས་ཤེས་མཚན་གྱིས་དེ་ལྟར་མཚོན་པ་ཉིད་ཀྱིས་ཐེག་ཆེན་སྦྱོར་བ་
སངས་རྒྱས་སྐྱེད་པའི་ནུས་ལྡན་དུ་ཤེས་ནས་འཇུག་པར་འགྱུར་ལ། ཁྱད་མཚན་གྱིས་ནུས་པ་
དེ་གཞན་ལ་ཡོད་པས་ཐེག་དམན་ལ་འཇུག་པ་སོགས་ལམ་གྱི་གོལ་ས་སྤོང༌། བྱང་སེམས་སངས་
རྒྱས་དོན་དུ་གཉེར་བའང་གཞན་དོན་བྱ་བའི་ཕྱིར་ཡིན་པ་ལ་བྱེད་མཚན་གྱིས་སངས་རྒྱས་ཀྱི་
འཕྲིན་ལས་སྐེད་བྱེད་དུ་མཚོན་པ་ལ་བརྟེན་ནས། བྱང་སེམས་རང་གི་མངོན་པར་འདོད་པའི་
དོན་གྱི་གཙོ་བོ་ཐམས་ཅད་བསྒྲུབ་པའི་ནུས་པ་ཐེག་ཆེན་སྦྱོར་བ་ཁོ་ན་ལ་ཤེས་ནས་ཐེག་ཆེན་སྦྱོར་
བ་ཉམས་སུ་ལེན་པ་ལ་ཤིན་ཏུ་གུས་པར་འགྱུར་བ་ཡིན་ནོ། ཞེས་བཞེད་དོ། །དེ་ལྟ་ན་ཤེས
ཁྱད་བྱེད་པ་གསུམ་པོ་གང་ཡང་ཐེག་ཆེན་སྦྱོར་བའི་མཚན་ཉིད་མིན་པར་སངས་རྒྱས་བསྐྱེད་པའི་
208

ནུས་ལྡན་གྱི་མཚན་ཉིད་དུ་ཐལ་བར་འགྱུར་བའི་ཕྱིར། གཞུང་གི་ཚིག་ལ་མི་ཞུགས་ཀྱང་སྐབས་
སུ་བབ་པའི་དོན་ཉམས་སོ། །ཐེག་ཆེན་སྦྱོར་བ་མཚན་གཞི། སངས་རྒྱས་བསྐྱེད་པའི་ནུས་ལྡན་
དུ་མཚོན་པ་ལ་སངས་རྒྱས་ཀྱི་མཁྱེན་གསུམ་གྱི་རྟོགས་པ་བསྐྱེད་པའི་ནུས་པ་དང་ལྡན་པ་མཚན་
ཉིད་ཡིན་ཀྱང་། དེ་ཉིད་ཐེག་ཆེན་སྦྱོར་བའི་མཚན་ཉིད་དུ་འགྱུར་ན། བུམ་པ་མཚན་གཞི་དངོས་
པོར་མཚོན་པ་ལ། དོན་བྱེད་ནུས་པ་མཚན་ཉིད་དུ་གྱུར་བའི་ཚེ། དོན་བྱེད་ནུས་པ་དེ་བུམ་པའི་
མཚན་ཉིད་དུ་ཐལ་བར་འགྱུར་རོ། །གཞན་ཡང་སྦྱོར་བའི་ནུས་པ་ལ་འབྲས་བུ་སངས་རྒྱས་ཀྱི་
ཤེས་པའི་མིང་གིས་བཏགས་པ་ལ་ཤེས་བྱེད་ཅུང་ཟད་ཀྱང་མེད་པའི་ཕྱིར། ཡིད་བརྟན་པར་
དཀའོ། །ཡང་ཕྱི་རབས་ཀྱི་མཁས་པ་ཁ་ཅིག་ན་རེ། སྐབས་འདིར་བསྟན་གྱི་ཤེས་པ་བཅུ་དྲུག་
པ་ཕྲག་གསུམ་པོ་དག་ནི། སངས་རྒྱས་པའི་རྟོགས་པ་མཐར་ཐུག་ཡིན་པས་ཐེག་ཆེན་སྦྱོར་བའི་
འབྲས་བུ་ཡིན་ལ། འདི་དག་གིས་མཚོན་པའི་ཚུལ་ནི་འབྲས་བུ་སངས་རྒྱས་ཀྱི་མཁྱེན་པས་རྒྱུ་
ཐེག་ཆེན་གྱི་སྦྱོར་བ་མཚོན་པ་ཡིན་ལ། དེ་ཡང་ཇི་ལྟར་ན་སྦྱོར་བ་ཉི་ཤུ་མཚན་གཞི། དེ་བཞིན་
གཤེགས་པའི་རྒྱུར་མཚོན། དེ་བཞིན་གཤེགས་པ་འབྱུང་རུང་དང་ལྡན་པ་མཚན་ཉིད་དོ། །མཁྱེན་
གསུམ་སྦྱོར་བ་མཚན་གཞི། དེ་བཞིན་གཤེགས་པའི་མཁྱེན་པའི་རྒྱུར་མཚོན། དེ་བསྐྱེད་པའི་
ནུས་ལྡན་མཚན་ཉིད་དེ་བུ་བསྐྱེད་པའི་ནུས་ལྡན་གྱིས་བུར་མཚོན་བ་བཞིན་ནོ། ཞེས་ཟེར་རོ། །དེ་
ནི་མི་འཐད་དེ། དེ་ལྟ་ན་ཐེག་ཆེན་སྦྱོར་བ་མཚན་གཞི་དང༌། སངས་རྒྱས་བསྐྱེད་པའི་ནུས་
ལྡན་མཚོན་བྱར་སོང་གི །ཐེག་ཆེན་སྦྱོར་བ་མཚོན་བྱར་མ་སོང་པས་འདི་དག་ཐེག་ཆེན་སྦྱོར་
བའི་མིན་པར་ཐལ་བའི་སྐྱོན་སོ་ན་གནས་པའི་ཕྱིར་དང་། དེ་བཞིན་གཤེགས་པའི་མཁྱེན་པའི་
རྒྱུ་དང༌། དེ་བསྐྱེད་པའི་ནུས་ལྡན་ངོ་བོ་གཅིག་ཡིན་གྱི། རྒྱུ་འབྲས་མིན་པས་འབྲས་བུ་རྒྱུ་མཚོན་
དུ་སྨྲས་པ་དང༌། མཚོན་སྦྱོར་དེ་ལྟར་སྨྲས་པ་ཁས་བླངས་ནང་འགལ་བའི་ཕྱིར་དང་ཞེས་པ་འདི་
དག་སངས་རྒྱས་ཀྱི་མཁྱེན་པ་ཡིན་པ་ལ་ཤེས་བྱེད་གང་ཡང་མེད་པའི་ཕྱིར་རོ། །འོ་ན་མདོ་ལས།
དེ་བཞིན་གཤེགས་པས་སེམས་བཤུས་པ་དང་གཡེངས་པ་མཁྱེན་ཞེས་སོགས་བཤད་པ་མིན་ནམ་
ཞེ་ན། མདོ་ལས། དེ་བཞིན་གཤེགས་པའི་ཤེས་པ་བཅུ་དྲུག་པ་ཕྲག་གསུམ་སྒྲས་ཟིན་ལ་དངོས་
209

སུ་བསྟན་ནས་དེའི་ཤུགས་ལ་རྒྱུ་བྱང་སེམས་ཀྱི་མཁྱེན་པའི་ཤེས་པ་བཅུ་དྲུག་པ་ཕྲག་གསུམ་སྦས་
དོན་གྱི་ཚུལ་དུ་བསྟན་པ་ཡིན་ཅིང་། བསྟན་བཅོས་སུ་མདོའི་སྦས་དོན་མངོན་རྟོགས་ཀྱི་རིམ་
པ་གཙོ་བོར་བསྟན་པ་ཡིན་པས་བྱང་སེམས་ཀྱི་མཁྱེན་པར་གྱུར་པའི་ཤེས་པ་བཅུ་དྲུག་པ་ཕྲག་
གསུམ་བསྟན་གྱི། དེ་བཞིན་གཤེགས་པའི་མཁྱེན་པ་མཚན་ཉིད་དུ་བསྟན་པ་མིན་ནོ། འོ་ན་
བསྟན་བཅོས་སུ་ཡང་ཐུབ་པས་དེ་བཞིན་ཉིད་རྟོགས་ཏེ། ཞེས་བཤད་པ་མིན་ནམ་ཞེ་ན། ཐུབ་
པ་ཅེས་པ་འབྱུང་ཡང་རྫོགས་པའི་སངས་རྒྱས་ཡིན་པས་མ་ཁྱབ་སྟེ། བྱང་སེམས་ལ་ཡང་ཐུབ་
པའི་སྒྲས་བསྟན་པ་ཡོད་པའི་ཕྱིར་ཏེ། ཐུབ་པའི་སྐད་ཅིག་གཅིག་པ་ཡིས། ཞེས་འབྱུང་བ་ལྟར་
རོ༑ ༑གཉིས་པ་རང་གི་ལུགས་བཞག་པ་ལ། མཚན་ཉིད། མཚོན་བྱ། མཚན་གཞི་མཚོན་
ཚུལ། མཚོན་པའི་དགོས་པའོ། །དང་པོ་ནི། ཤེས་པ། ཁྱད་པར། བྱེད་པ་རྣམས་ཏེ། ཤེས་
པ་ལ་ཡང་གཞི་ཤེས། ལམ་ཤེས། རྣམ་མཁྱེན་གྱི་ཤེས་མཚན་གསུམ་མོ། །དེ་ལ་བྱང་སེམས་
ཀྱི་མཁྱེན་པ་གང༌། གཞི་གང་ཟག་གི་བདག་མེད་པར་ཐབས་ཤེས་ཁྱད་པར་ཅན་གྱིས་ཟིན་པ་
ནི་གཞི་ཤེས་ཀྱི་ཤེས་མཚན་ཡིན་ལ། བྱང་སེམས་ཀྱི་མཁྱེན་པ་གང་ལམ་གསུམ་རང་བཞིན་
མེད་པའི་སྒོ་ནས་མཚན་ཉིད་ཇི་ལྟ་བ་བཞིན་དུ་རྟོགས་པ་ནི་ལམ་ཤེས་གྱི་ཤེས་མཚན་ཡིན་ཅིང་།
དེ་བཞིན་གཤེགས་པའི་མཐོང་ཆོས་ལ་བདེ་བར་གནས་སོགས་སངས་རྒྱས་ཀྱི་སའི་ཤེས་རྣམ་དག་
མཚན་ཉིད་ཇི་ལྟ་བ་བཞིན་དུ་རྟོགས་ནས་དེ་དག་དང་དམིགས་རྣམ་རྗེས་སུ་མཐུན་པར་སྒོམ་པའི་
བྱང་སེམས་ཀྱི་མཁྱེན་པ་ནི། རྣམ་མཁྱེན་གྱི་ཤེས་མཚན་ཡིན་ནོ། །ཁྱད་མཚན་ནི། བྱང་
སེམས་ཀྱི་མཁྱེན་པས་ཆོས་ཀྱི་བདག་མེད་རྟོགས་པའི་ཚུལ་ཏེ། སྔ་མ་གསུམ་དང་འདི་ཉིད་ལ་
བཅུ་དྲུག་བཅུ་དྲུག་ཏུ་ཕྱེ་བ་ནི་གདུལ་བྱ་ཉེ་བའི་བསམ་པ་ལ་བལྟོས་ནས་ཡིན་ནོ། །བྱེད་མཚན་
ནི༑ བྱང་སེམས་ཀྱི་སྦྱོར་བས་ད་ལྟ་རང་རྗེས་སུ་མཐུན་པའི་མཁྱེན་གསུམ་གྱི་རྟོགས་པ་ལ་གདུལ་
བྱ་གཞན་འགོད་པའི་བྱེད་པ་སྟེ་བཅུ་གཅིག་ཏུ་ཕྱེ་བ་ནི་གདུལ་བྱ་ཉེ་བའི་བསམ་པ་བལྟོས་པ་ཡིན་
ནོ༑ ༑མཚོན་བྱ་ནི་ཐེག་ཆེན་གྱི་གཞི་ཤེས་ཀྱི་སྦྱོར་བ་དང༌། ལམ་ཤེས་ཀྱི་སྦྱོར་བ་དང་། རྣམ་
མཁྱེན་གྱི་སྦྱོར་བ་གསུམ་ཡིན་ལ། མཚན་གཞི་ནི་ངོ་བོ་ཉིད་བཅུ་དྲུག་སྟེ། དེ་ཡང་མཚོན་པའི་
210

ཚུལ་ནི། ཉོན་མོངས་རྟག་སོགས་ཀྱིས་དབེན་པའི་ངོ་བོ་ཉིད་དང་པོ་བཞི་པོ་དེ་མཚན་གཞི། ཐེག་
ཆེན་གྱི་གཞི་ཤེས་ཀྱི་སྦྱོར་བ་ཡིན་པར་མཚོན། དེ་བཞིན་གཤེགས་པ་འབྱུང་བ་ཤེས་པ་སོགས་
ཐབས་ཤེས་ཁྱད་པར་ཅན་གྱིས་ཟིན་པའི་སྒོ་ནས་གཞི་གང་ཟག་གི་བདག་མེད་པར་རྟོགས་པའི་
ཤེས་པ་བཅུ་དྲུག་གི་ངོ་བོར་གྱུར་ཅིང་། གདུལ་བྱ་མྱང་འདས་ལ་འགོད་པའི་བྱེད་པ་དང་ལྡན་
པའི་སྦྱོར་བ་ཡིན་པ། དེ་བཞིན་དུ་མྱ་ངན་ལས་འདའ་བར་དཀའ་བ་སོགས་ངོ་བོ་ཉིད་བར་པ་
ལྔ་པོ་དེ་མཚན་གཞི། ལམ་ཤེས་ཀྱི་སྦྱོར་བ་ཡིན་པར་མཚོན། རྣམ་ཐར་སྒོ་གསུམ་ཤེས་པ་སོགས་
ལམ་གྱི་དེ་ཁོ་ན་ཉིད་རྟོགས་པའི་ཤེས་པ་བཅུ་དྲུག་གི་ངོ་བོར་གྱུར་ཅིང༌། ཕན་བདེ་སྐྱོབ་པ་སོགས་
གདུལ་བྱ་ཐེག་ཆེན་ལ་འགོད་པའི་བྱེད་པ་བདུན་དང་ལྡན་པའི་སྦྱོར་བ་ཡིན་པ། ངོ་བོ་ཉིད་ཐ་
མ་བདུན་པོ་དེ་མཚན་གཞི། རྣམ་མཁྱེན་གྱི་སྦྱོར་བ་ཡིན་པར་མཚོན། སངས་རྒྱས་ཀྱི་མཐོང་
ཆོས་ལ་བདེ་བར་གནས་སོགས་འབྲས་བུའི་ཤེས་རྣམ་དག་གི་དེ་ཁོ་ན་ཉིད་རྟོགས་པའི་ཤེས་པ་བཅུ་
དྲུག་གི་ངོ་བོར་གྱུར་ཅིང་། འཇིག་རྟེན་གྱི་རྟེན་མཛད་པའི་བྱེད་པ་དང་ལྡན་པའི་སྦྱོར་བ་ཡིན་
པ༑ ཅེས་པ་སྟེ། དེ་ལྟར་ན་ཤེས་མཚན་རིམ་པ་གསུམ་གྱིས་མཁྱེན་གསུམ་གྱི་སྦྱོར་བ་གསུམ་
པོ་དེ་ཉིད་རིམ་བཞིན་རང་བཞིན་ཇི་ལྟ་བ་བཞིན་དུ་མཚོན་པར་བྱེད་པ་ཡིན་ལ། དེའི་ཕྱིར་ཐམས་
ཅད་ཤེས་པ་ཉིད་ཀྱི་སྦྱོར་བ་རྣམས་ཇི་ལྟ་བ་བཞིན་མཚོན་པར་བྱེད་པས་ན་ཤེས་པའི་མཚན་ཉིད་
ཐམས་ཅད་ཤེས་པ་ཉིད་ཀྱིས་བསྡུས་པ་ཡིན་ནོ། །ཞེས་སོགས་གསུངས་པ་རྣམས་ལེགས་པར་
བཤད་པར་འགྱུར་རོ། །ཁྱད་མཚན་གྱིས་མཚོན་པའི་ཚུལ་ནི། ལམ་ཤེས་དང་རྣམ་མཁྱེན་
གྱི་སྦྱོར་བ་མཚན་གཞི། ཉན་རང་གི་སྦྱོར་བ་ལས་ཁྱད་པར་དུ་འཕགས་པར་མཚོན། བསམ་
མི་ཁྱབ་སོགས་ཆོས་ཀྱི་བདག་མེད་རྟོགས་པས་ཁྱད་པར་དུ་བྱས་པའི་སྦྱོར་བ་ཡིན་པ། འོ་ན་ངོ་
བོ་ཉིད་བཅུ་དྲུག་པོ་དེ་དག་མཚན་གཞི་ཡིན་གྱི། མཚོན་བྱ་མིན་ན། ངོ་བོ་ཉིད་གང་མཚོན་བྱ་
ཡང་། ཞེས་གསུངས་པ་ཅི་ཞེ་ན། ངོ་བོ་ཉིད་བཅུ་དྲུག་པོ་གང་ཡིན་པ་དེ་དག་གཞིར་བྱས་ནས་
སྦྱོར་བ་གསུམ་དུ་མཚོན་པར་བྱ་བ་མིན་པས་ན། ངོ་བོ་ཉིད་གང་མཚོན་བྱ་ཡང༌། ཞེས་གསུངས་
པ་ཡིན་ཅིང་། འདི་དག་མཚན་ཉིད་ཀྱིས་ཐེག་ཆེན་སྦྱོར་བ་དག་མཚོན་པའི་བྱ་བ་འཇུག་པའི་
211

གཞི་ཡིན་པས་འདི་དག་ལ་མཚན་ཉིད་ཀྱི་སྒྲ་སྦྱར་བ་དེ་མཚན་ཉིད་ཀྱི་སྒྲ་ལས་ལ་འཇུག་པར་བསྒྲུབ་
པའི་དབང་དུ་བྱས་པ་ཡིན་པར་བཤད་པ་ཆས་ཤིན་ཏུ་འཐད་པར་འགྱུར་བ་ཡིན་ནོ། །འོ་ན་ལམ་
ཤེས་དང་རྣམ་མཁྱེན་གྱི་སྦྱོར་བ་ལས་ཁྱད་པར་དུ་འཕགས་པར་ཁྱད་མཚན་གྱི་སྐབས་སུ་དངོས་
སུ་བསྟན་ཅིང་། ཐེག་ཆེན་གྱི་གཞི་ཤེས་ཀྱི་སྦྱོར་བ་དེ་ལྟར་མ་བསྟན་པ་ཅི་ཞེ་ན། འདི་ལ་མཁས་
པ་དུ་མ་དག་གཞི་ཤེས་ཙམ་གྱི་ལྡོག་པ་ཉན་རང་ལ་ཡང་ཡོད་ཅིང་། བྱང་སེམས་ཀྱི་རྒྱུད་ཀྱི་
སྦྱོར་བ་དེ། ལམ་ཤེས་ཀྱི་སྦྱོར་བའི་ཁོངས་སུ་འདུ་བས་འདིར་དངོས་སུ་མ་བསྟན་པ་ཡིན་ནོ།
ཞེས་བཞེད་པ་མི་འཐད་དེ། གཞི་ཤེས་ཀྱི་སྦྱོར་བའི་བྱེད་པ་དངོས་སུ་བསྟན་པ་མི་འཐད་པར་
ཐལ། གཞི་ཤེས་ཀྱི་བྱེད་པ་ཙམ་ཉན་རང་ལ་ཡང་ཡོད་ཅིང་། བྱང་སེམས་ཀྱི་རྒྱུད་ཀྱི་གཞི་
ཤེས་ཀྱི་བྱེད་པ་ལམ་ཤེས་ཀྱི་བྱེད་པའི་ཁོངས་སུ་འདུ་བས་སོ། །དེས་ན་བྱང་སེམས་ཀྱི་རྒྱུད་ཀྱི་
མཁྱེན་གསུམ་གྱི་སྦྱོར་བ་ཐམས་ཅད་ཉན་རང་གི་སྦྱོར་བ་ལས་ཁྱད་པར་དུ་འཕགས་པ་ཅན་དུ་
འདྲ་ཡང་ཁྱད་པར་དུ་འཕགས་ཚུལ་མི་འདྲ་སྟེ། བྱང་སེམས་ཀྱི་རྒྱུད་ཀྱི་གཞི་ཤེས་ཀྱི་སྦྱོར་བ་
ནི་ཁོ་རང་གི་ངོ་བོ་གང་ཟག་གི་བདག་མེད་རྟོགས་པའི་རྣམ་པ་ཅན་ཡིན་ཀྱང་ཁོ་བདག་མེད་རྟོགས་
པའི་ཤེས་རབ་ཀྱིས་ཟིན་པའི་ཆ་ནས་ཉན་རང་གི་སྦྱོར་བ་ལས་ཁྱད་པར་དུ་འཕགས་པ་ཡིན་ལ།
སྦྱོར་བ་གཞན་གཉིས་ནི་རང་གི་ངོ་བོའང་ཆོས་ཀྱི་བདག་མེད་རྟོགས་པའི་རྣམ་པ་ཅན་ཡིན་པས།
ཉན་རང་གི་སྦྱོར་བ་ལས་ཁྱད་པར་དུ་འཕགས་པ་ཡིན་ནོ། །དེ་ལ་ཁྱད་པར་འཕགས་ཚུལ་སྔ་
མ་ནི། སྐབས་གསུམ་པར། བྱང་སེམས་ཀྱི་གཞི་ཤེས་ཀྱི་སྦྱོར་བ་དེ་མཉམ་ཉིད་གཞིའི་སྒོ་ནས་
ཆོས་ཀྱི་བདག་མེད་རྟོགས་པའི་ཤེས་རབ་ཀྱིས་ཟིན་པའི་སྦྱོར་བ་ཡིན་པར་བསྟན་ཟིན་ང་ས་འདིར་
བསྟན་པ་ཡིན་ནོ། །དེ་ལའང་ཁྱད་མཚན་སྟོན་པའི་སྐབས་སུ་མཐོང་ལམ་ཁོ་ན་ལ་དངོས་སུ་
སྦྱར་ནས་གསུངས་པ་ནི་མཚོན་པའི་དོན་དུ་ཡིན་གྱི། མཐོང་ལམ་སྐད་ཅིག་བཅུ་དྲུག་ཁོ་ན་ཁྱད་
མཚན་དུ་སྟོན་བཞེད་པ་མིན་ལ། ཊཱིཀ་བྱེད་གང་དག་གཞི་ཤེས་ཀྱི་སྦྱོར་བ་ཉན་རང་ཁོ་ནའི་རྒྱུད་
ལ་ཡོད་པར་ཁས་བླངས་ནས་གཞི་ཤེས་ཀྱི་ཤེས་མཚན་རྫོགས་པའི་སངས་རྒྱས་ཀྱི་ཐུགས་རྒྱུད་
ཀྱི་མཁྱེན་པ་དང་། དེས་གཞི་ཤེས་ཀྱི་སྦྱོར་བ་མཚོན་ཚུལ་འབྲས་བུ་རྒྱུ་མཚན་དུ་སྨྲ་བ་ནི་ནང་
212

འགལ་བའི་ཕུང་པོ་ཆེན་པོ་ཡིན་ལ། གང་དག་གཞི་ཤེས་ཀྱི་ཤེས་མཚན་ཡང་ཉན་རང་ཁོ་ནའི་
རྒྱུད་ཀྱི་རྟོགས་པའི་ཁྱད་པར་དུ་སྨྲ་བ་ནི་གཞུང་དུ་གཞི་ཤེས་ཀྱི་ཤེས་མཚན་བཅུ་དྲུག་པ་དེ་དག་
ཆོས་ཀྱི་བདག་མེད་རྟོགས་པའི་ཤེས་རབ་ཀྱིས་ཟིན་པའི་རྣམ་པ་ཅན་དུ་དེ་བཞིན་གཤེགས་པས་
དེ་བཞིན་རྟོགས་པ་སྟེ་ཞེས་སོགས་ཀྱིས་དངོས་སུ་བསྟན་པ་དང་འགལ་ཞིང་། ཁ་ཅིག་ཤེས་མཚན་
གྱིས་སྦྱོར་བ་སངས་རྒྱུས་སྐྱེད་བྱེད་དུ་མི་ལྡན་རྣམ་གཅོད་ཀྱི་ཚུལ་གྱིས་མཚོན་པ་དང༌། ཁྱད་
མཚན་གྱིས་གཞན་ལྡན་རྣམ་གཅོད་ཀྱི་ཚུལ་དུ་མཚོན་པ་མི་འཐད་པར་སྨྲས་ནས། སླར་ཡང་
ཤེས་མཚན་གྱིས་ཐེག་ཆེན་སྦྱོར་བ་མི་ལྡན་རྣམ་གཅོད་ཀྱིས་མཚོན་པར་བྱེད་ལ། ཁྱད་མཚན་
གྱིས་གཞན་ལྡན་རྣམ་གཅོད་ཀྱིས་མཚོན་པར་བྱེད་པས་ཁྱད་མཚན་ལ་གཞི་ཤེས་ཀྱིས་ཁྱད་མཚན་
མ་བསྟན་པ་ཡིན་ནོ། །ཞེས་ཟེར་བ་ནི་དངོས་སུ་འགལ་བ་ངོ་མི་ཤེས་པར་ཟད་དོ། །ལྔ་པ་མཚོན་
པའི་དགོས་པ་ནི། སྦྱོར་བའི་རང་བཞིན་ཇི་ལྟ་བར་མ་ཤེས་ན་སྒོམ་མི་ནུས་པས་དེའི་ཕྱིར་སྦྱོར་
བ་སྒོམ་པའི་སྔོན་དུ་རང་བཞིན་བདེ་བླག་ཏུ་ཤེས་པའི་ཆེད་ཡིན་ནོ༑ ༑གཉིས་པ་ཡན་ལག་གི་
དོན་ལ། སྤྱིའི་མཚམས་སྦྱར། སོ་སོའི་དོན་བཤད་པའོ། །དང་པོ་ནི། གོ་རིམ་བཞིན་དུ་ཡོན་
ཏན་བླང་བ་དང་སྐྱོན་དོར་བས་སྦྱོར་བ་རྣམས་བསྒོམ་པར་བྱ་བ་ནི་ཞེས་སོགས་སོ། །གཉིས་པ་
ལ་མདོར་བསྟན། རྒྱས་པར་བཤད། དོན་བསྡུ་བའོ། །དང་པོ་ལ། རྩ་བ་ནི། བྱེད་པ་གང་
གིས་སྦྱོར་བའི་རང་བཞིན་མཚོན་པར་བྱེད་པ་དེ་སྦྱོར་བའི་མཚན་ཉིད་དུ་ཤེས་པར་བྱའོ། །དེ་
ཡང་རྣམ་པ་གསུམ་ཏེ། ཤེས་པ་དང་། ཁྱད་པར་དང་བྱེད་པའི་མཚན་ཉིད་དོ། །ངོ་བོ་ཉིད་
བཅུ་དྲུག་པོ་གང་ཡིན་པ་དེ་ཉིད་སྦྱོར་བར་མཚོན་པར་བྱ་བ་ཡིན་པའི་ཕྱིར། ཡང་མཚན་ཉིད་
ཅེས་པའི་སྒྲ་སྦྱར་བ་ཡིན་ཏེ། དེ་ལ་སྔ་མ་ནི། མཚན་ཉིད་ཀྱི་སྐད་དོད། ལུགས་ཞེས་པ་དེ་
བྱེད་པ་ལ་འཇུག་པར་བསྒྲབས་པའི་དབང་དུ་བྱས་པ་དང་ཕྱི་མ་ནི་ལས་ལ་འཇུག་པར་བསྒྲུབས་
པའི་དབང་དུ་བྱས་པ་ཡིན་ནོ། །གཉིས་པ་འགྲེལ་པ་ལ། བྱེད་པར་བསྒྲུབས་པའི་མཚན་ཉིད་
དང་། ལས་སུ་བསྒྲུབས་པའི་མཚན་ཉིད་གཉིས་ལས། དང་པོ་ནི། མཚན་ཉིད་ཀྱི་སྒྲ་བྱེད་
པར་བསྒྲུབས་པ་འདིས་སྦྱོར་བ་རྣམས་མཚོན་པར་བྱེད་པས་ན་མཚན་ཉིད་ཅེས་པའི་དབང་དུ་
213

བྱས་ན་ཤེས་པ་དང་། ཁྱད་པར་དང་། བྱེད་པ་རྣམས་སྦྱོར་བའི་མཚན་ཉིད་ཡིན་ཅིང་ལས་
སུ་བསྒྲུབས་པ་དེ་རྣམས་ཐེག་ཆེན་སྦྱོར་བར་མཚོན་པར་བྱ་བ་ཡིན་པས་ངོ་བོ་ཉིད་ཀྱི་མཚན་ཉིད་
དེ་ལྟར་ན་མཚན་ཉིད་ནི་རྣམ་པ་བཞིར་ཤེས་པར་བྱའོ། །རྩ་འགྲེལ་གཉིས་ཀ་ལ། ངག་དོན་
ནི༑ ཤེས་ཁྱད་བྱེད་པ་གསུམ་པོ་ཆོས་ཅན། ཁྱོད་ལ་མཚན་ཉིད་ཀྱི་སྒྲ་སྦྱར་བའི་རྒྱུ་མཚན་ཡོད་
དེ༑ མཚན་ཉིད་ཀྱི་སྒྲ་སྦྱར་བ་ཡིན་པའི་ཕྱིར། ངོ་བོ་ཉིད་བཅུ་དྲུག་ཆོས་ཅན། ཁྱོད་ལ་མཚན་
ཉིད་ཀྱི་སྒྲ་སྦྱར་བའི་རྒྱུ་མཚན་ཡོད་དེ། མཚན་ཉིད་ཀྱི་སྒྲ་ལས་སུ་བསྒྲུབས་པའི་དབང་དུ་བྱས་
ནས་ཁྱོད་ལ་མཚན་ཉིད་ཀྱི་སྒྲ་སྦྱར་བ་ཡིན་པའི་ཕྱིར། གཉིས་པ་ལ་ཤེས་པ། ཁྱད་པར། བྱེད་
པ༑ ངོ་བོ་ཉིད་ཀྱི་མཚན་ཉིད་དོ། །དང་པོ་ལ་གཞི་ཤེས། ལམ་ཤེས། རྣམ་མཁྱེན་གྱི་ཤེས་
མཚན་གསུམ། དང་པོ་ལ་མཚམས་སྦྱར་ནི། མཚན་ཉིད་བཞི་ཡོད་པ་དེ་ལ་ཞེས་སོག་ས་སོ། །རྩ་
བ་ནི། སྔ་མ་རྣམས་ཀྱིས་རྒྱས་པར་བཤད་ཅིང༌། རྐང་པ་ཐ་མ་གཉིས་ཀྱིས་དོན་བསྡུས་སོ། །འགྲེལ་
པ་ནི། དེ་བཞིན་གཤེགས་པ་འབྱུང་བ་ཤེས་པ་དང༌། འཇིག་རྟེན་དེ་འཇིག་པ་མེད་པར་ཤེས་
པ་དང་། སེམས་ཅན་གྱི་སེམས་ཀྱི་སྤྱོད་པ་དང༌། སེམས་ནང་དུ་བསྡུས་པ་དང་སེམས་
ཕྱིར་རྣམ་པར་གཡེངས་བ་དང་། སེམས་ནམ་མཁའ་ལྟར་མི་ཟད་པའི་རྣམ་པ་དང་། སེམས་
འདོད་ཆགས་དང་བཅས་པ་ལ་སོགས་པ་དང་། རྩ་བའི་སོགས་པ་ཅེས་བྱ་བའི་སྒྲས་བསྡུས་པ་
སེམས་འདོད་ཆགས་དང་བྲལ་བ་དང་། སེམས་ཀྱི་རང་བཞིན་ཆོས་དབྱིངས་ཡིན་པས་རྒྱ་ཆེན་
པོ་དང་། སེམས་བདེན་མེད་ཡོན་ཏན་གྱི་རྟེན་དུ་མཉམ་པས་ཆེན་པོར་གྱུར་པ་དང༌། དོན་དམ་
པར་སོ་སོར་ངེས་པའི་རྟེན་མེད་པས་སེམས་ཚད་མེད་པ་དང་། སེམས་དབང་པོ་ལ་བསྟེན་དུ་
མེད་པ་དང་། སེམས་སྤྱན་ལྔས་ལྟར་མེད་པ་དང༌། སེམས་གཡོ་བ་དང་ལ་སོགས་པ་འདུ་བ་
དང༌། བཀྲམ་པ་དང༌། བཅུམ་པ་རྣམས་འཁྲུལ་གཞི་ཕུང་པོ་ལ་བརྟེན་ནས་འཁྲུལ་པར་ཤེས་
པ་དང་ཞེས་པ་སྟེ། འདི་ལྟ་བ་བཞིའི་མཐའ་ཟད་པ་ནི་ཕྱི་རོལ་པའི་དྲང་སྲོང་འགའ་ཞིག་གིས་
ལྟ་བ་དྲུག་ཅུ་རྩ་གཉིས་ཀྱི་དོན་ཐམས་ཅད་བཅུ་བཞིར་བསྡུས་ནས་བཅོམ་ལྡན་འདས་ལ་ཞུས་པ་
ན༑ དེ་ཐམས་ཅད་ཀྱང་ཁྱད་གཞི་མེད་པའི་ཁྱད་ཆོས་ལས་བརྩམས་ཏེ། འདྲི་བ་འབའ་ཞིག་
214

ཏུ་དགོངས་ཤིང༌། ཁྱད་གཞི་བདག་བཀག་ན་དོན་དུ་མི་འགྱུར་བར་དགོངས་ནས་དེའི་ཚེ་གང་
དུ་ཡང་ལུང་མ་བསྟན་པས་ན། ལུང་དུ་མ་བསྟན་པའི་ལྟ་བ་བཅུ་བཞི་ཞེས་བྱ་ལ། དེ་དག་ཀྱང་
གང་ཞེ་ན། སྔོན་གྱི་མཐའ་དང་། ཕྱི་མའི་མཐའ་དང་། མྱང་འདས་ལ་བརྟེན་པ་བཞི་བཞི་
དང༌། ལུས་སྲོག་ལ་བརྟེན་པ་གཉིས་རྣམས་ཏེ། དང་པོ་གསུམ་ནི་རིམ་པ་བཞིན། རྒྱུ་དང
འབྲས་བུ་དང་། གྲོལ་བའི་བདག་གི་གནས་སྐབས་ལ་རྟོག་པ་ཡིན་ལ། ཕྱི་མ་ནི་ལུས་སྲོག་གི་
གནས་སྐབས་ལ་རྟོག་པ་ཡིན་ནོ། །དེ་ཡང་། བདག་དང་འཇིག་རྟེན་རྟག་པ་དང་། མི་རྟག་པ་
དང་། གཉིས་ཀ་ཡིན་པ་དང་། གཉིས་ཀ་མིན་པའི་ཕུང་གསུམ་དུ་བདེན་པར་བལྟ་བ་ནི། སྔོན་
གྱི་མཐའ་ལ་བརྟེན་པ་བཞིའོ། །བདག་དང་འཇིག་རྟེན་མཐའ་དང་ལྡན་པ་དང་མི་ལྡན་པ་དང་།
གཉིས་ཀ་ཡིན་པ་དང་། གཉིས་ཀ་མིན་པ་བདེན་པར་ལྟ་བ་རྣམས་ནི། ཕྱི་མའི་མཐའ་ལ་བརྟེན་
པ་བཞིའོ། །དེ་བཞིན་གཤེགས་པ་གྲོང་ཕན་ཆད་འབྱུང་བ་དང༌། མི་འབྱུང་བ་དང༌། གཉིས་
ཀ་ཡིན་པ་དང་གཉིས་ཀ་མིན་པར་ལྟ་བ་རྣམས་ནི་མྱང་འདས་ལ་བརྟེན་པ་བཞིའོ། །ལུས་སྲོག་
གཅིག་ཏུ་བལྟ་བ་དང༌། ཐ་དད་དུ་བདེན་པར་བལྟ་བ་ནི་ལུས་སྲོག་ལ་བརྟེན་པ་གཉིས་སོ། །དེ་
ལ་བདག་ནི་གང་ཟག་གི་བདག་དང་། འཛིག་རྟེན་ནི་དེའི་གདགས་གཞི་ཕུང་པོ་ལྔ་དང༌། ལུས་
ནི་དབང་པོ་དང་བཅས་པའི་སྐྱེས་བུའི་ལུས་ཡིན་ལ། སྲོག་ནི་བདག་གི་རྣམ་གྲངས་སོ། །དེ
ལྟ་བུའི་བདག་དང་འཇིག་རྟེན་དེ་ཉིད་རྒྱ་དང་རྒྱུ་མེད་གང་ལས་ཀྱང་གསར་དུ་སྐྱེས་པ་མིན་གྱི།
གདོད་མ་ནས་གྲུབ་པའི་རང་བཞིན་དུ་བལྟ་བ་ནི་རྟག་པར་བལྟ་བའི་དོན་ཡིན་ལ། དེ་བཞིན་དུ་
རྒྱུ་མེད་དུ་གསར་དུ་སྐྱེས་པར་བལྟ་བ་ནི་མི་རྟག་པར་བལྟ་བའི་དོན་ཡིན་ཅིང་། དེ་གཉིས་ཀྱི་
རང་བཞིན་གདོད་མ་ནས་ཡོད་པ་དང༌། གནས་སྐབས་གསར་དུ་སྐྱེས་པར་བལྟ་བ་ནི་གཉིས་
ཀ་ཡིན་པར་བལྟ་བ་ཡིན་ཅིང་། དེ་གཉིས་གང་དུ་ཡང་བརྗོད་དུ་མེད་པར་བལྟ་བ་ནི་གཉིས་ཀ་
མིན་པར་བལྟ་བའོ། །དེ་བཞིན་དུ་བདག་དང་འཇིག་རྟེན་དེ་དག་ཤི་འཕོས་པའི་འོག་ཏུ་རྒྱུན་ཆད་
པར་འདོད་པ་ནི། མཐའ་དང་ལྡན་པར་བལྟ་བ་དང༌། ཚེ་འདིའི་བདག་དང་འཇིག་རྟེན་དེ་དག་
མ་འགྱུར་བར་ཚེ་ཕྱི་མར་འཇུག་པར་འདོད་པ་མཐའ་དང་མི་ལྡན་པར་བལྟ་བ་དང༌། དེ་དག་
215

རང་བཞིན་འཇུག་ཅིང་གནས་སྐབས་མི་འཇུག་པར་འདོད་པ་གཉིས་ཀར་བལྟ་བ་དང་། དེ་གཉིས་
གང་དུ་ཡང་བརྗོད་དུ་མེད་པར་འདོད་པ་གཉིས་ཀ་མིན་པར་བལྟ་བའོ། །དེ་བཞིན་གཤེགས་པ་
ཕུང་པོ་ལྷག་མེད་དུ་མྱ་ངན་ལས་འདས་པའི་ཚེ་གྲོལ་བ་བདག་ཡོད་པར་བལྟ་བ་དང་། སྔར་བདག་
ཡོད་པ་ལ་མྱ་ངན་ལས་འདས་པའི་ཚེ་རྒྱུན་ཆད་པར་བལྟ་བ་དང༌། རང་བཞིན་ཡོད་ཅིང་གནས་
སྐབས་རྒྱུན་ཆད་པར་བལྟ་བ་དང༌། དེ་གཉིས་གང་དུ་ཡང་བརྗོད་དུ་མེད་པར་ལྟ་ང་རྣམས་ནི་
མྱང་འདས་ལ་བརྟེན་པ་བཞིའོ། །འདི་དག་ལས་བདག་དང་འཇིག་རྟེན་རྟག་པ་དང༌། མཐའ་
དང་མི་ལྡན་པ་དང༌། དེ་བཞིན་གཤེགས་པ་གྲོངས་ནས་འབྱུང་བར་བལྟ་བ་རྣམས་ནི་གྲངས་
ཅན་སོགས་རྟག་པར་ལྟ་བ་རྣམས་ཀྱི་ལྟ་བ་ཡིན་ཅིང་། དེ་ཡང་ཡུལ་ལ་སྒྲུབ་པའི་རྣམ་པས་འཇུག་
པའི་ཕྱིར་གཡོ་བའི་ལྟ་བ་ཞེས་བྱའོ། །མི་རྟག་པ་དང་མཐའ་དང་ལྡན་པ་དང་། དེ་བཞིན་གཤེགས་
པ་གྲོངས་ནས་མི་འབྱུང་བར་ལྟ་བ་རྣམས་ནི། རྒྱང་པན་སོགས་ཆད་པར་བལྟ་བ་རྣམས་ཀྱི་ལྟ་
བ་ཡིན་ལ། དེ་ཡང་ཡུལ་ལ་དགག་པའི་རྣམ་པས་འཇུག་པའི་ཕྱིར་འདུ་བའི་ལྟ་བ་ཞེས་
བྱའོ། །འདིར་ཁ་ཅིག་འགྲེལ་ཆེན་དུ་བཞི་ཚན་དང་པོ་ལ། དང་པོ་གྲངས་ཅན་གྱི་ལྟ་བ་གཡོ་
བ༑ གཉིས་པ་རྒྱང་པན་གྱི་ལྟ་བ་འདུ་བ་ཞེས་གསུངས་ནས། ལྷག་མ་ཡང་དེ་བཞིན་དུ་སྦྱར་
བར་བྱའོ་ཞེས་གསུངས་པས། བཞི་ཚན་གཉིས་པའི་སྐབས་སུ་མཐའ་དང་ལྡན་མི་ལྡན་ཞེས་གོ་
རིམ་བསྒྱུར་དགོས་པར་སྨྲ་ལ། ཁ་ཅིག་གོ་རིམ་བསྒྱུར་མི་དགོས་ཏེ། ཚེ་ཕྱི་མའི་ཐོག་མ་དེ་
ཚེ་འདིའི་མཇུག་གམ་མཐའ་ཡིན་པས་མཐའ་ལྡན་དུ་ལྟ་བ་གྲངས་ཅན་ལ་རུང་ངོ་ཞེས་ཟེར་
རོ༑ ༑མཐའ་ལྡན་གྲངས་ཅན་ལ་སྦྱོར་བ་མི་འཐད་དེ། དབུ་མ་རྩ་བ་ལས། གལ་ཏེ་འཇིག་
རྟེན་མཐའ་ཡོད་ན། འཇིག་རྟེན་ཕ་རོལ་ཇི་ལྟར་འགྱུར། ཞེས་སོགས་ཀྱིས་མཐའ་ལྡན་གྱི་དོན་
ཤི་བའི་འོག་ཏུ་རྒྱུན་ཆད་པ་མཐའ་དང༌། མི་ལྡན་པའི་དོན་ཚེ་འདིའི་བདག་དང་འཇིག་རྟེན་པ་
དེ་གཉིས་ཀ་ཕྱི་མར་འཇུག་པ་ལ་བྱས་ནས་དེ་གཉིས་ཀ་ལ་འཇིག་རྟེན་ཕ་རོལ་མི་རུང་བའི་སྐྱོན་
བརྗོད་པར་མཛད་པས་སོ། །དེས་ན་འགྲེལ་ཆེན་གྱི་དེ་ནི་ཇི་རིགས་པར་སྦྱར་བར་བྱའོ། ཞེས་
པའི་དོན་ནི། གསུམ་པ་རྣམས་ནི་གཅེར་བུ་པའི་ལྟ་བ་ཡིན་ལ། ཆ་གཅིག་འགོག་པ་དང་ཆ་
216

གཅིག་བསྒྲུབ་པའི་རྣམ་པ་ཆ་མཉམ་དུ་ཡོད་པས་བཀྲམ་པ་ཅེས་བྱའོ། །བཞི་པ་རྣམས་ནི་བརྗོད་
དུ་མེད་པའི་བདག་ཁས་ལེན་པ་གནས་མ་ཁུ་པའི་ལྟ་བ་ཡིན་ཅིང་། དགག་སྒྲུབ་གཉིས་ཀ་འགོག
པའི་རྣམ་པས་ཞུགས་པའི་ཕྱིར་བཅུམ་པ་ཞེས་བྱའོ། །ལུས་སྲོག་གཅིག་ཏུ་བལྟ་བ་བྱེ་བྲག་པ་དང་།
ཐ་དད་དུ་བལྟ་བ་གྲངས་ཆེན་གྱི་ལྟ་བར་སའི་དངོས་གཞི་ལས་བཤད་ཅིང༌། སྔ་མ་གཡོ་བ་དང་།
ཕྱི་མ་འདུ་བའི་ལྟ་བའོ། །གཡོ་བ་ལ་སོགས་པའི་སེམས་དོན་དམ་པར་དེ་བཞིན་ཉིད་ཀྱི་རྣམ་པར་
ཤེས་པ་དང་། དེ་བཞིན་གཤེགས་པས་དེ་བཞིན་ཉིད་རྟོགས་པ་དེ་བཞིན་ལ་བསྟན་ཅིང་མིང་གི་
བརྡར་བརྟགས་པ་ཤེས་པ་ཅེས་བྱ་བ་སྟེ། མདོར་ན་ཇི་སྐད་བཤད་པ་འདི་རྣམས་ཀྱི་ཤེས་པའི་
རྣམ་པའི་བྱེ་བྲག་བཅུ་དྲུག་པོ་འདི་ཆོས་ཅན། ཐམས་ཅད་ཤེས་པ་ཉིད་ཀྱིས་བསྡུས་པའི་ཤེས་
པའི་མཚན་ཉིད་ཡིན་ཏེ། དབེན་པ་སོགས་ངོ་བོ་ཉིད་དང་པོ་བཞི་པོ་རྣམས་ཐམས་ཅད་ཤེས་པ་
ཉིད་ཀྱི་སྦྱོར་བ་རྣམས་སུ་ཇི་ལྟ་བ་བཞིན་མཚོན་པ་མཚན་ཉིད་ཡིན་པས་ནའོ། །གཉིས་པ་ལ་
མཚམས་སྦྱར་ནི། དེའི་འོག་ཏུ་སོགས་སོ། །རྩ་བ་ནི་སྟོང་ཉིད་སོགས་སོ། །འགྲེལ་པ་ནི། རང་
གི་ངོ་བོས་སྟོང་པ་ཉིད་དང༌། རྒྱུའི་མཚན་མ་མེད་པ་དང༌། འབྲས་བུ་ལ་སྨོན་པ་མེད་པ་དང་།
བདེན་པའི་སྐྱེ་བ་མེད་པ་དང་། འགག་པ་མེད་པ་དང༌། རྩ་བའི་སོགས་པ་ཅེས་བྱ་བའི་སྒྲས་
བསྡུས་པའི་ཀུན་ནས་ཉོན་མོངས་པ་མེད་པ་དང་། རྣམ་པར་བྱང་བ་མེད་པ་དང་། སྤང་བྱའི་
དངོས་པོ་མེད་པ་དང་། རང་བཞིན་གྱིས་མྱ་ངན་ལས་འདས་པའི་ངོ་བོ་ཉིད་དང་ཆོས་ཀྱི་དབྱིངས་
ཀྱི་རྟེན་མེད་པ་དང་། རང་བཞིན་མི་འགྱུར་བས་ནམ་མཁའི་མཚན་ཉིད་དེ་དྲུག་དང་། ཆོས་
ཉིད་སུས་ཀྱང་རྣམ་པར་འཁྲུག་པ་མེད་པ་དང་། ཆོས་ཉིད་གཞན་གྱིས་བློ་སྔོན་དུ་བཏང་སྟེ་འདུ་
མི་བྱེད་པ་དང་ཆོས་ཉིད་རྒྱུ་རྐྱེན་གྱིས་མ་བྱས་པས་རྣམ་པར་མི་རྟོག་པ་དང་། ཀུན་རྫོབ་ཏུ་ཆོས་
ཉིད་ལ་རྣམ་པར་མི་རྟོག་པའི་བར་གྱི་རབ་ཏུ་དབྱེ་བ་དང༌། དོན་དམ་པར་རབ་ཏུ་དབྱེ་བ་དེ་དག་
ཀྱང་མཚན་ཉིད་མེད་པར་ཤེས་པ་ཅེས་བྱ་བ་སྟེ། མདོར་ན་ཇི་སྐད་བཤད་པ་འདི་རྣམས་ཀྱི་ཤེས་
པའི་རྣམ་པའི་ཁྱད་པར་བཅུ་དྲུག་ཆོས་ཅན། ཤེས་པའི་མཚན་ཉིད་ལམ་ཤེས་པ་ཉིད་ཀྱིས་བསྡུས་
པ་ཡིན་ནོ། །ཇི་ལྟ་བ་བཞིན་དུ་དཀའ་བ་ལ་སོགས་པའི་ངོ་བོ་ཉིད་ལྔ་པོ་དེ་ལམ་ཤེས་པ་ཉིད་ཀྱི་
217

སྦྱོར་བ་དག་ཏུ་མཚོན་པས་ནའོ། །གསུམ་པ་ལ་མཚམས་སྦྱར་ནི། དེའི་འོག་ཏུ་སོགས་སོ། །རྩ་
བ་ནི། དེ་ནི་སོགས་སོ། །འགྲེལ་པ་ནི། དེ་བཞིན་གཤེགས་པ་དེ་ཉིད་ཀྱི་ཆོས་རྣམ་མཁྱེན་ལ་
བརྟེན་ནས་མཐོང་ཆོས་ལ་བདེ་བར་གནས་དང་གུས་པར་བྱ་བ་དང་། བླ་མར་བྱ་བ་ངང་། མཉེས་
པར་བྱ་བ་དང་། མཆོད་པར་བྱ་བ་དང༌། བདེན་པའི་བྱེད་པ་པོ་མེད་པ་དང་། ཡཾ་ཤེས་ཡུལ་
ཐམས་ཅད་དུ་འགྲོ་བ་དང༌། སྤྲོས་པའི་མཐའ་གང་དུ་ཡང་མ་མཐོང་བ་དེ་ཁོ་ན་མཐོང་བའི་དོན་
དུ་སྟོན་པར་མཛད་པ་དང་། སྤྱིར་འཇིག་རྟེན་སྟོང་པ་ཉིད་ཀྱི་རྣམ་པར་སྟོན་པ་ཤེས་པ་དང་ཞེས་
བ་སྤྱིར་བསྟན་ནས། དེ་ཉིད་སོ་སོར་ཕྱེ་ནས་འཆད་པ་ནི། གདུལ་བྱ་འཁོར་དུ་མ་བསྡུས་པ་
རྣམས་ཡང་དག་པར་བསྡུས་ནས་ཐོས་བསམ་གྱི་ཤེས་རབ་བསྐྱེད་པའི་དོན་དུ་འཇིག་རྟེན་སྟོང་
པ་ཉིད་དུ་བརྗོད་པར་མཛད་པ་དང་། བསྡུས་པ་རྣམས་འཇིག་རྟེན་པའི་སྒོམ་བྱུང་གི་ཤེས་རབ་
བསྐྱེད་ནས་སྨིན་པར་བྱ་བའི་དོན་དུ་འཇིག་རྟེན་སྟོང་པ་ཉིད་དུ་ངེས་པར་མཛད་པ་དང༌། སྨིན་
པ་རྣམས་འཇིག་རྟེན་ལས་འདས་པའི་སྒོམ་བྱུང་གི་ཤེས་རབ་བསྐྱེད་ནས་གྲོལ་བར་བྱ་བའི་དོན་
དུ་འཇིག་རྟེན་སྟོང་པ་ཉིད་དུ་མཐོང་བར་མཛད་པ་དང་། ཞེས་པའམ། ཡང་ན་ཉན་རང་གི་
རིགས་ཅན་རྣམས་ལ་ཐམས་ཅད་ཤེས་པ་ཉིད་ཀྱི་སྒོ་ནས་འཇིག་རྟེན་སྟོང་པ་ཉིད་དུ་བརྗོད་པར་
མཛད་པ་དང་། ཆེད་དུ་བྱ་བ་ལ་ཞུགས་པ་བྱང་འཕགས་རྣམས་ལ་ལམ་ཤེས་པ་ཉིང་ཀྱི་སྒོ་ནས་
འཇིག་རྟེན་སྟོང་པ་ཉིད་དུ་ཤེས་པར་མཛད་པ་དང་། ཆེད་དུ་བྱ་བའི་དོན་མཐར་ཕྱིན་པ་སངས་
རྒྱས་རྣམས་ལ་རྣམ་མཁྱེན་གྱི་སྒོ་ནས་འཇིག་རྟེན་སྟོང་པ་ཉིད་དུ་མཐོང་བར་མཛད་པ་དང་། ཞེས་
བཤད་པར་བྱ་སྟེ། སྔ་མ་ནི་ཡུམ་ལ་བརྟེན་ནས་སངས་རྒྱས་ཀྱིས་གཞན་དོན་མཛད་པ་དང༌།
ཕྱི་མ་ནི་ཡུམ་ཉིད་ཀྱིས་འཕགས་བཞིའི་བཞེད་དོན་བསྒྲུབ་པའི་དབང་དུ་བྱས་པའོ། །དེ་བཞིན་
དུ་ཆོས་ཉིད་བསམ་གྱིས་མི་ཁྱབ་པ་ཉིད་དུ་སྟོན་པ་དང༌། སྤྲོས་པ་ཞི་བ་ཉིད་དུ་སྟོན་པ་དང༌། འཇིག་
རྟེན་རང་བཞིན་གྱིས་འགོག་བ་དང་། མཚན་འཛིན་གྱིས་འདུ་ཤེས་འགོག་པ་ཤེས་བ་ཅེས་བྱ་
བ་རྣམས་ཏེ། མདོར་ན་ཇི་སྐད་བཤད་པ་འདི་རྣམས་ཀྱི་ཤེས་པའི་རྣམ་པའི་བྱེ་བྲག་བཅུ་དྲུག་
ཆོས་ཅན། ཤེས་པའི་མཚན་ཉིད་རྣམ་པ་ཐམས་ཅད་མཁྱེན་པ་ཉིད་ཀྱིས་བསྡུས་པ་ཡིན་ནོ།
218

དམིགས་པ་སོགས་ངོ་བོ་ཉིད་ཐ་མ་བདུན་པོ་ཇི་ལྟ་བ་བཞིན་དུ་རྣམ་པ་ཐམས་ཅད་མཁྱེན་པ་ཉིད་
ཀྱི་སྦྱོར་བ་དེ་དག་ཏུ་མཚོན་པར་བྱེད་པས་ནའོ། །གཉིས་པ་ཁྱད་མཚན་ལ། མཚམས་སྦྱར་
བ་དང༌། དོན་དངོས་བཤད་པའོ། །དང་པོ་ནི། དེ་ལྟར་བར་སྐབས་ཀྱི་ཚིགས་སུ་བཅད་པ་
དགུས་ཤེས་པའི་མཚན་ཉིད་དེ་དག་མཁྱེན་གསུམ་གྱི་སྦྱོར་བ་དེ་དང་དེར་འཇོག་པ་ཙམ་གྱི་སྤྱིའི
ངོ་བོ་ཉིད་དུ་བརྗོད་ནས་ཤེས་པའི་རྣམ་པས་མཁྱེན་གསུམ་གྱི་སྦྱོར་བ་རྣམས་ཀྱི་ཉན་རང་ལས་
ཁྱད་པར་འཕགས་པར་འཇོག་བྱེད་ཀྱང་ཤེས་པར་བྱ་བ་ཡིན་པས་ཤེས་པའི་མཚན་ཉིད་ཀྱི་འོག་
ཏུ་བར་སྐབས་ཀྱི་ཚིགས་སུ་བཅད་པས་ཁྱད་པར་གྱི་མཚན་ཉིད་འཆད་དོ། །དེ་ཡང་ཤེས་མཚན་
གྱིས་ནི་རིམ་བཞིན་མཁྱེན་གསུམ་གྱི་སྦྱོར་བ་ཙམ་དུ་མཚོན་པར་བྱེད་པའི་སྤྱིའི་ངོ་བོ་ཉིད་དུ་མཚོན་
ཞེས་བྱ་ལ། ཁྱད་མཚན་གྱིས་ཉན་རང་གི་རྟོགས་པ་ལས་ཁྱད་པར་དུ་འཕགས་པར་འཇོག་བྱེད་
ཡིན་པས་ཁྱད་པར་དུ་མཚོན་པ་ཅེས་བྱའོ། །གཉིས་པ་ལ་མདོར་བསྟན། རྒྱས་པར་བཤད།
དམན་ལམ་དངོས་སུ་མ་བཤད་པའི་རྒྱུ་མཚན་ནོ། །དང་པོ་ལ་རྩ་བ་ནི། བསམ་མི་ཁྱབ་ཅེས་
སོགས་སོ། །འགྲེལ་པ་ནི། མདོ་ལས། སྡུག་བསྔལ་ལ་སོགས་པའི་བདེན་པའི་ཡུལ་ཅན་ཆོས་
དང་རྗེས་སུ་ཤེས་པའི་བཟོད་པ་དང་ཤེས་པའི་མཚན་ཉིད་བཅུ་དྲུག་གིས་མཚོན་ནས་བསྟན་པ།
བསམ་གྱིས་མི་ཁྱབ་པ་དང་མི་མཉམ་པ་ལ་སོགས་པའི་འཛིན་སྟངས་ཀྱི་ཁྱད་པར་གྱིས་ཁྱད་པར་
དུ་བྱས་པའི་སློབ་ལམ་གྱི་མངོན་རྟོགས་ཆོས་ཅན། ཁྱད་པར་གྱི་མཚན་ཉིད་ཡིན་ནོ། །ལམ་
ཤེས་པ་ཉིད་དང༌། ལ་སོགས་པ་རྣམ་མཁྱེན་གྱི་སྦྱོར་པ་དག་ཉན་རང་གི་སྦྱོར་བ་ལས་ཁྱད་པར་
དུ་འཕགས་པར་མཚོན་པས་ནའོ། །གཉིས་པ་ལ་མཚམས་སྦྱར་ནི། ཡང་སོགས་སོ། །རྩ་བ་
ནི་བསམ་མི་ཁྱབ་དང་ཞེས་སོགས་སོ། །འགྲེལ་བ་ནི། བྱང་ཆུབ་སེམས་དཔའི་ལམ་ཤེས་པ་
ཉིད་དང༌། ལ་སོགས་པ་སངས་རྒྱས་ཀྱི་རྣམ་མཁྱེན་ཀྱི་སྦྱོར་བ་བཞི་ནི་ཆོས་ཅན། ཁྱད་པར་
གྱི་ལམ་ཡིན་ཏེ། ཁྱད་པར་བཅུ་དྲུག་གང་གིས་ཉན་ཐོས་ལ་སོགས་པའི་ལམ་རྣམས་ལས་ཁྱད་
ཞུགས་པའི་ལམ་ཡིན་པའི་ཕྱིར། ཁྱད་པར་བཅུ་དྲུག་གང་ཞེ་ན། ཡང་དག་པར་རྫོགས་པའི་
སངས་རྒྱས་ལ་སོགས་པས་ལེགས་པར་ཡོངས་སུ་གཟུང་བའི་ཤེས་རབ་ཀྱི་སྟོབས་ཀྱིས་རྟོག་གིས་
219

བསམ་གྱིས་མི་ཁྱབ་བ་ཉིད་དང་། ཟླ་དང་མི་མཉམ་པ་ཉིད་དང༌། ཚད་མས་གཞལ་བ་ལས་
ཡང་དག་པར་འདས་པ་དང་། གྲངས་ཀྱིས་བགྲངས་པ་ལས་ཡང་དག་པར་འདས་པ་དང་བཞི་
ནི་སྡུག་བསྔལ་གྱི་བདེན་པའིསྐད་ཅིག་མ་བཞིས་མཚོན་ནས་བསྟན་པའི་ཁྱད་པར་དག་ཡིན་
ནོ། །འཕགས་པའི་གང་ཟག་ཐམས་ཅད་ཀྱི་ཡོན་ཏན་སྡུད་པ་དང་སྐྱེས་བུ་ཇི་ལྟ་ཇི་སྙེད་ལ་མཁས་
པས་རིག་པར་བྱ་བ་ཉིད་དང༌། ཉན་ཐོས་ལ་སོགས་པའི་སྤྱོད་ཡུལ་མིན་པའི་དངོས་པོ་ཡོངས་
སུ་ཤེས་པ་དང་། ཐེག་ཆེན་རང་གི་ལུགས་ལ་བལྟོས་པའི་མངོན་པར་ཤེས་པ་ཉན་རང་ལས་
ཤིན་ཏུ་མྱུར་བའི་ཤེས་པ་དང་བཞི་ནི་ལ་སོགས་པ་ཀུན་འབྱུང་བདེན་པའི་སྐད་ཅིག་མ་བཞིས་མཚོན་
པའི་ཁྱད་པར་དག་ཡིན་ནོ། །ཀུན་རྫོབ་དང་དོན་དམ་པའི་བདེན་པ་ལ་བརྟེན་པའི་ཆོས་ཐམས་
ཅད་དོན་དམ་པ་བྲི་བ་མེད་པ་དང་གང་བ་མེད་པའི་ངོ་བོ་རྟོགས་པ་དང༌། འཁོར་གསུམ་རྣམ་
པར་དག་པས་སྦྱིན་པ་ལ་སོགས་པའི་ཕ་རོལ་ཏུ་ཕྱིན་པ་རྟག་ཏུ་རབ་ཏུ་སྒྲུབ་པ་དང༌། ཡང་དག་
པར་སྦྱོར་བས་བསྐལ་པ་དུ་མར་སྒྲུབ་པའི་བསོད་ནམས་དང་ཡེ་ཤེས་ཡང་དག་པར་འགྲུབ་པ་དང༌།
རྣམ་པར་མི་རྟོག་པར་ཐབས་ཤེས་ཀྱི་ཆོས་ཐམས་ཅད་དམིགས་པ་རྣམས་ནི་འགོག་པའི་སྐད་ཅིག་
མ་བཞིས་མཚོན་པའི་རྣམ་པ་དག་ཡིན་ནོ། །ཆོས་ཀྱི་དབྱིངས་ཀྱི་ངོ་བོ་ཉིད་བྱང་ཆུབ་སེམས་
དཔའི་ལམ་གྱི་རྟེན་རིགས་དང་ལྡན་པ་དང༌། སྨོན་ལམ་ལ་སོགས་པའི་ཕ་རོལ་ཏུ་ཕྱིན་པ་ཡོངས་
སུ་རྫོགས་པའི་རྒྱུ་ཚོགས་དང་ལྡན་པ་དང་ཐེག་ཆེན་དགེ་བའི་བཤེས་གཉེན་གྱི་ཐབས་ཀྱིས་ཡོངས་
སུ་གཟུང་བ་དང༌། བྱང་ཆུབ་གཞན་དང་གཟུགས་སོགས་ལ་མངོན་པར་ཞེན་པའི་རོ་མྱང་བ་
མེད་པ་རྣམས་ནི་ལམ་གྱི་སྐད་ཅིག་མ་བཞིས་མཚོན་པའི་ཁྱད་པར་དག་ཡིན་ནོ། །གསུམ་པ་
ནི༑ གང་ལས་ཁྱད་པར་དུ་འཕགས་པའི་ཉན་རང་གི་ལམ་མ་བཤད་ན་དེ་ལས་ཁྱད་པར་དུ་
འཕགས་པར་མི་ཤེས་སོ། ཞེ་ན། ཉན་རང་དེ་དག་གི་ལམ་ནི་ཆོས་ཅན། འདིར་དངོས་སུ་མ་
བཤད་པའི་རྒྱུ་མཚན་ཡོད་དོ། གོ་སླ་བས་མ་བཤད་པ་ཡིན་པའི་ཕྱིར། གོ་སླ་བར་ཐལ། ཇི་
སྐད་བཤད་པ་ཁྱད་པར་དང་བྲལ་བའི་མངོན་པར་ཞེན་པ་ལ་སོགས་པས་བཅིངས་པར་སྐྱེ་བ་མཚན་
ཉིད་ཅན་དུ་སྔར་བཤད་དེ་དག་གི་ཤུགས་ལ་ཤེས་ནུས་པའི་ཕྱིར། གང་དག་སྐབས་གསུམ་པའི་
220

བརྗོད་བྱའི་གཙོ་བོའི་གཞི་ཤེས་དང༌། གཞི་ཤེས་རྣམ་པ་ཉེར་བདུན་སོགས་ཉན་རང་གི་རྒྱུད་
ཀྱི་རྟོགས་པར་འདོད་པ་དག་གིས་གཞི་ཤེས་ཀྱི་སྦྱོར་བ་ཉན་རང་གི་རྒྱད་ཀྱི་སྦྱོར་པར་ཁས་ལེན་
དགོས་ལ། དེའི་ཕྱིར་ཁྱད་མཚན་གྱིས་ལམ་ཤེས་རྣམ་མཁྱེན་གྱི་སྦྱོར་བ་གཞི་ཤེས་ཀྱི་སྦྱོར་བ་
ལས་ཁྱད་པར་དུ་འཕགས་པར་མཚོན་པར་ཐལ་ལོ། །འདོད་ན་ཁྱད་པར་འཕགས་ཡུལ་དངོས་
སུ་མ་བསྟན་པ་ཉམས་སོ། །དེས་ན་མུན་སྤྲུལ་ཆེན་པོའོ། །གསུམ་པ་ལ་མཚམས་སྦྱར་ནི། ཁྱད་
པར་གྱི་སོགས་སོ། །རྩ་བ་ནི་ཕན་དང་སོགས་སོ། །འགྲེལ་བ་ལ་སོ་སོར་བཤད་པ་དང་། བསྡུས་
ཏེ་བསྟན་པའོ། །དང་པོ་ལ་གསུམ་ལས། གཞི་ཤེས་ཀྱི་བྱེད་པ་ནི། ཐམས་ཅད་ཤེས་པ་ཉིད་
ཀྱི་བྱེད་པ་ཆོས་ཅན། གསུམ་ཡོད་དེ། གདུལ་བྱ་རྒྱུད་ལྔའི་འགྲོ་བ་ལས་བཏོན་ནས་མྱང་འདས་
ལ་འགོད་པ་མ་འོངས་པའི་ཕན་པ་དང༌། ཡིད་མི་བདེ་བཀྲོལ་ནས་མྱང་འདས་ལ་འགོད་པ་ཚེ་
འདིའི་བདེ་བ་དང་། ཡང་སྲིད་མི་ལེན་པར་བྱེད་པས་སྡུག་བསྔལ་མེད་པའི་རྣམ་པར་སྨིན་པ་
མིན་པའི་ཆོས་ཉིད་ཉེ་བར་བསྒྲུབ་པའི་དོན་གྱིས་རིམ་བཞིན་ཕན་དང༌། བདེ་དང༌། སྐྱོབ་པའི་
བྱེད་པ་རྣམས་སུ་ཡོད་པའི་ཕྱིར། གཉིས་པ་ལམ་ཤེས་ཀྱི་བྱེད་པ་ནི། ལམ་ཤེས་པ་ཉིད་ཀྱི་བྱེད་
པ་ཆོས་ཅན། བདུན་ཡོད་དེ། ལྷག་མེད་ཀྱི་མྱང་འདས་ལ་འགོད་པས་གཏན་དུ་ཕན་པ་དང་
འདྲེ་བ་མེད་པར་ཆོས་བསྟན་པས་སྡུག་བསྔལ་གྱི་རྒྱུ་བཟློག་པ་དང༌། འཁོར་བ་དང་མྱ་ངན་ལས་
འདས་བ་མཉམ་པ་ཉིད་དུ་རྟོགས་པ་དང༌། སྲེད་པའི་བརླན་དང་བྲལ་བའི་མྱང་འདས་སྟོན་པས་
རང་དང་གཞན་གྱི་དོན་རྟོགས་པའི་རྟེན་གྱི་ངོ་བོ་དང་། གཞན་གྱི་དོན་སྒྲུབ་པ་དང་། སེམས་
ཅན་གྱི་དོན་ལྷུན་གྱིས་གྲུབ་པར་འཇུག་པ་དང༌། ཐེག་པ་གསུམ་གྱི་ལམ་གྱིས་རང་རང་གི་སྤང་
བྱ་ལས་ངེས་པར་འབྱུང་ཡང་དེའི་འབྲས་བུ་ཡང་དག་མཐའ་རྫོགས་སྨིན་མ་སྦྱངས་པར་མངོན་
དུ་མི་བྱེད་པར་ཞེས་བྱ་བ་འདི་རྣམས་གདུལ་བྱ་འདུལ་བའི་དུས་ཇི་ལྟ་བ་བཞིན་དུ་ཡང་དག་པར་
ཉེ་བར་སྒྲུབ་པའི་དོན་གྱིས་རིམ་བཞིན་སྐྱབས་དང་གནས་དང་། དཔུང་གཉེན་དང། གླིང་དང་།
ཡོངས་འདྲེན་དང༌། ལྷུན་གྱིས་གྲུབ་པ་དང༌། ཐེག་པ་གསུམ་གྱི་འབྲས་བུ་མངོན་དུ་མི་བྱེད་
པའི་བྱེད་པ་རྣམས་སུ་ཡོད་པའི་ཕྱིར། གསུམ་པ་རྣམ་མཁྱེན་གྱི་སྦྱོར་བའི་བྱེད་པ་ནི། རྣམ་པ་
221

ཐམས་ཅད་མཁྱེན་པ་ཉིད་ཀྱི་སྦྱོར་བ་ལ་ནི་ཆོས་ཅན། བྱེད་པ་གཅིག་ཡོད་དེ། རྣམ་པ་ཐམས་
ཅད་མཁྱེན་པ་ཉིད་ཀྱི་ཆོས་ཐམས་ཅད་སྟོན་པ་དེ་ཉེ་བར་སྒྲུབ་པའི་དོན་གྱིས་རྟེན་གྱི་མཛད་པ་དེ་
ཡོད་པའི་ཕྱིར། འདིར་རྣམ་མཁྱེན་གྱིས་ཆོས་ཐམས་ཅད་སྟོན་པ་སངས་རྒྱས་ཀྱི་མཛད་པ་ཡིན་
ལ༑ དེ་ཉེ་བར་སྒྲུབ་པ་རྣམ་མཁྱེན་སྦྱོར་བའི་བྱེད་པ་ཡིན་ནོ། །གཉིས་པ་ནི། དེ་ལྟར་ན་བྱེད་
པའི་རྣམ་པ་རིམ་པ་གསུམ་པོ་དག་ཆོས་ཅན། བྱེད་པའི་མཚན་ཉིད་ཡིན་ནོ། །གོ་རིམ་ཇི་ལྟ་
བ་བཞིན་དུ་ཐམས་ཅད་མཁྱེན་པ་ཉིད་ཀྱི་སྦྱོར་བ་དག་མཚོན་པར་བྱེད་པའི་མཛད་པའི་ཆ་ཡིན་
པས་ནའོ། །བཞི་པ་ངོ་བོ་ཉིད་ཀྱི་མཚན་ཉིད་ལ། མཚམས་སྦྱར་ནི། བྱེད་པའི་མཚན་ཉིད་ཀྱི་
ཞེས་སོགས་སོ། །རྩ་བ་ནི་སྔ་མ་རྣམས་ཀྱིས་དབྱེ་བ་བསྟན་ནས། རྐང་བ་ཐ་མ་གཉིས་ཀྱིས་
དེ་དག་ལ་མཚན་ཉིད་ཀྱི་སྒྲ་སྦྱར་བའི་རྒྱུ་མཚན་བསྟན་ནོ། །འགྲེལ་པ་ལ་དབྱེ་བ་དང༌། དེ་
དག་ལ་མཚན་ཉིད་ཀྱི་སྒྲ་སྦྱར་བའི་རྒྱུ་མཚན་ནོ། །དང་པོ་ནི། གཞི་ཤེས་སྦྱོར་བའི་ངོ་བོ་ཉིད་
ནི་ཐམས་ཅད་ཤེས་པ་ཉིད་ཀྱི་ཉོན་མོངས་པས་དབེན་པའི་ངོ་བོ་ཉིད་ཆོས་ཅན། བཞི་ཡོད་དེ།
འདོད་ཆགས་ལ་སོགས་པ་ཉོན་མོངས་པ་དང་། དེའི་རྟགས་ལུས་གྱི་གནས་ངན་ལེན་དང་། དེའི་
མཚན་མ་ཚུལ་བཞིན་མིན་པ་ཡིད་ལ་བྱེད་པ་ལ་སོགས་པ་དང་། འདོད་ཆགས་དང་འདོད་ཆགས་
མེད་པ་ལ་སོགས་པ་མི་མཐུན་པའི་ཕྱོགས་དང་གཉེན་པོ་དག་གི་རྣམ་རྟོག་གི་སྟོང་པ་ཉིད་ཀྱི་དབེན་
པ་རྣམས་སུ་ཡོད་པས་སོ། །གཉིས་པ་ལམ་ཤེས་སྦྱོར་བའི་ངོ་བོ་ཉིད་ནི། ལམ་ཤེས་པ་ཉིད་ཀྱི་
སྦྱོར་བ་ངོ་བོ་ཉིད་ལ་ཆོས་ཅན། ལྔ་ཡོད་དེ། དོན་དམ་པར་མེད་པའི་སེམས་ཅན་ལ་མྱ་ངན་
ལས་འདའ་བར་གོ་གྱོན་པས་བྱ་དཀའ་བ་དང༌། ཐེག་པ་གཞན་དུ་མི་ལྟུང་བ་མཚན་ཉིད་ཀྱིས་
མཐའ་གཅིག་ཏུ་རྣམ་མཁྱེན་དུ་ངེས་པ་དང༌།ཡུན་རིང་པོ་ནས་བསྒྲུབ་པར་བྱ་བ་མཆོག་ཉིད་ཀྱི་
ཆེད་དུ་བྱ་བ་གསུམ་དང་། བསྒོམ་པར་བྱ་བ་དང་བསྒོམ་པ་པོའི་ཆོས་མ་དམིགས་པ་དང་། བདེན་
པའི་ངོ་བོར་མངོན་པར་ཞེན་པ་མཐའ་དག་བཀག་པ་ཞེས་བྱ་བ་དེ་ལྟ་བུ་དག་ཏུ་ཡོད་པའི་ཕྱིར།
རྣམ་པ་ཐམས་ཅད་མཁྱེན་པ་ཉིད་ཀྱི་སྦྱོར་བའི་ངོ་བོ་ཉིད་ལ་ཆོས་ཅན། བདུན་ཡོད་དེ། ཐམས་
ཅད་ཤེས་པ་ཉིད་དང་ལམ་ཤེས་པ་ཉིད་ཀྱིས་ཡུལ་དུ་བསྡུས་པའི་དངོས་པོའི་ཁྱད་པར་ལ་དམིགས་
222

ནས་སྒོམ་པ་དང་། འཇིག་རྟེན་གྱི་སྒྲུབ་པ་རང་དབང་བར་བདེན་པར་འཛིན་པ་ལས་བཟློག་སྟེ་
བསྟན་པས་མི་མཐུན་པའི་ངོ་བོ་ཉིད་དང༌། གཟུགས་ལ་སོགས་པ་ཐོགས་པ་མེད་པར་ཤེས་པ་
དང་། ཤེས་བྱ་དང་ཤེས་པ་བདེན་པར་མི་དམིགས་པས་གཞི་མེད་པ་དང་། དེ་བཞིན་ཉིད་ཀྱིས་
འགྲོ་བ་མེད་པའི་ངོ་བོ་དང་། གཟུགས་ལ་སོགས་པ་བདེན་པའི་ངོ་བོ་ཉིད་མེད་པས་སྐྱེ་བ་མེད་
པ་དང་། དངོས་པོ་དང༌། དངོས་པོ་མེད་པ་དང༌། ལ་སོགས་པ་དེ་གཉིས་ཀ་མིན་པ་དང་།
གསུམ་གྱི་དངོས་པོ་དེ་བཞིན་ཉིད་མི་དམིགས་པར་རྟོགས་པའི་ངོ་བོ་ཞེས་བྱ་བ་དེ་ལྟ་བུ་དག་ཡོད་
པའི་ཕྱིར། གཉིས་པ་ནི་དེ་ལྟར་ན་ངོ་བོ་ཉིད་བཅུ་དྲུག་པོ་དེ་ཆོས་ཅན། ངོ་བོ་ཉིད་ཀྱི་མཚན་
ཉིད་དུ་བཞེད་དོ། ཞེས་རྩ་བར་ཁྱོད་ལ་མཚན་ཉིད་ཀྱི་སྒྲ་སྦྱར་བའི་རྒྱུ་མཚན་ཡོད་དེ། ཁྱོད་
གོ་རིམ་ཇི་ལྟ་བ་བཞིན་དུ་ཐམས་ཅད་མཁྱེན་པ་ཉིད་གསུམ་གྱི་སྦྱོར་བ་དག་མཚན་ཉིད་དང་ལྡན་
པ་བཞིན་དུ་མཚོན་པའི་གཞིར་གྱུར་པའི་ལས་སུ་བྱ་བ་ཡིན་པས་རྒྱུ་མཚན་དེ་ལྟར་ན་ཁྱོད་ལ་མཚན་
ཉིད་ཀྱི་སྒྲ་སྦྱར་བ་ཡིན་པའི་ཕྱིར། གསུམ་པ་དོན་བསྡུ་བ་ནི། ཤེས་མཚན་ཞེ་བརྒྱད། ཁྱད་
མཚན་བཅུ་དྲུག །བྱེད་མཚན་བཅུ་གཅིག །ངོ་བོ་ཉིད་བཅུ་དྲུག་ཡོད་པ་དེ་ལྟར་ན་སོགས་སོ། །
བདུན་པ་སྒོམ་བྱུང་གི་སྦྱོར་བའི་ཉེར་རྒྱུ་ཐར་པ་ཆ་མཐུན་བཤད་པ་ལ། སྤྱིའི་དོན་དང་།
ཡན་ལག་གི་དོན་ནོ། །དང་པོ་ལ། རྟེན། མཚན་ཉིད། སྒྲ་དོན། དབྱེ་བའོ། །དང་པོ་ནི།
ཐེག་ཆེན་སེམས་བསྐྱེད་སྐྱེ་རུང་བའི་རྟེན་ཀུན་ལ་འདིའང་རུང་ཞིང་། དེའང་ཐེག་ཆེན་གྱི་སེམས་
བསྐྱེད་ནི། གླིང་གསུམ་གྱི་མི་དང་འདོད་གཟུགས་ཀྱི་ལྷ་དང༌། ངན་སོང་གསུམ་གྱི་འགྲོ་བ་
འགའ་ལའང་སྐྱེར་རུང་བ་ཡིན་པའི་ཕྱིར། ཐར་ཆའང་དེ་དག་ལ་རུང་བ་ཡིན་ནོ། །སེམས་
རྟེན་ནི། འགའ་ཞིག་ན་རེ། འདོད་སེམས་ཁོ་ན་ལ་བརྟེན་ཏེ། འདི་ཐོས་བསམ་གྱི་ཤེས་རབ་
གཙོ་བོར་གྱུར་པ་ཡིན་ཅིང༌། བསམ་གཏན་ལ་བརྟེན་སྒོམ་བྱུང་དུ་འགྱུར་བས་སོ། ཞེས་ཟེར་
བ་མི་འཐད་དེ། ཐེག་ཆེན་ཚོགས་ལམ་ཆེན་པོ་བའི་ཆོས་རྒྱན་ཏིང་ངེ་འཛིན་བསམ་གཏན་ལ་
བརྟེན་པས་ཁྱབ་པའི་ཕྱིར། དེས་ན་ཐེག་ཆེན་ཐར་ཆ་ནི་འདོད་སེམས་དང་བསམ་གཏན་ས་དྲུག་
གཞན་གང་ཡང་རུང་བ་ལ་བརྟེན་པ་ཡིན་ནོ། །ཚོགས་ལམ་ན་ཐོས་བསམ་གཙོ་ཡི་སྒོམ་བྱུང་
223

མེད་ཅེས་པ་དང༌། ཆོས་ཉིད་ཐོས་བསམ་གྱི་ཤེས་རབ་ཀྱིས་ལེགས་པར་གཏན་ལ་ཕབས་པ་ཡོད་
ཀྱང༌། སྒོམ་བྱུང་གི་ཆོས་ཉིད་ལ་གསལ་སྣང་སྐྱེས་པ་མེད་ཅེས་པའི་དོན་ཡིན་གྱི་སྤྱིར་ཚོགས་
ལམ་ན་སྒོམ་བྱུང་གི་ཤེས་རབ་གཏན་མེད་དུ་འཆད་པ་མིན་ལ་སྒོམ་བྱུང་གི་ཤེས་རབ་ཡིན་ན་ཆོས་
ཉིད་ལ་དམིགས་པས་ཁྱབ་ན། ཉན་རང་ལ་སྦོམ་བྱུང་གི་ཤེས་རབ་མེད་པར་ཐལ་བར་འགྱུར་
རོ༑ ༑སྒྲ་དོན་ནི་ཉི་ཁྲི་སྣང་བ་ལས། ཐར་པ་ནི་བྲལ་བའི་ཁྱད་པར་ཞིག་སྟེ། ཅེས་བཤད་པ་
ལྟར། ཐར་པ་ནི་འཁོར་བའི་སྐྱེ་བ་མ་ལུས་པ་ཟད་པའི་བྲལ་བ་ཡིན་ལ། དེའི་ཆ་ནི་སྦྱོར་ལམ་
དུ་མི་ཁོམ་པ་བརྒྱད་ལ་སོགས་པ་ཟད་པ་དེ་ཕྱིན་ཞིང་། དེ་དང་མཐུན་པའམ་དེའི་རྒྱུ་ཡིན་པའི་
ཐར་པའི་ཆ་དང་མཐུན་པ་ཞེས་བྱའོ། །གསུམ་པ་མཚན་ཉིད་ནི། རང་འབྲས་ངེས་འབྱེད་ཆ་
མཐུན་གྱི་རྒྱུར་གྱུར་བའི་ཚོགས་ལམ་གྱི་དགེ་བ། བཞི་པ་དབྱེ་ན། ཐེག་པ་གསུམ་གྱི་ཐར་ཆ་
གསུམ་མོ། །དེ་དག་གི་མཚན་ཉིད་ཀྱང་གོ་རིམ་བཞིན། རང་འབྲས་ཉན་ཐོས་ཀྱི་ངེས་ཆའི་
རྒྱུའི་རིགས་སུ་གནས་པའི་ཉན་ཐོས་ཀྱི་ཚོགས་ལམ་གྱི་དགེ་བ། ཞེས་སོགས་སུ་འདོན་པ་བསྒྱུར་
ཞིང་བཤད་པར་བྱའོ། །གཉིས་པ་ཡན་ལག་གི་དོན་ལ་མཚམས་སྦྱར་བ་དང༌། དོན་དངོས་
བཤད་པའོ། དང་པོ་ནི་ཐར་པའི་སོགས་སོ། །གཉིས་པ་ལ་ངོ་བོ་དང༌། དབྱེ་བའོ། །དང་པོ་
ལ༑ རྩ་པ་ནི། མཚན་མེད་སོགས་སོ། །འགྲེལ་པ་ནི། བདེན་པའི་མཚན་མ་མེད་པར་དམིགས་
པའི་ཤེས་པའི་རྣམ་པས་སྦྱིན་པ་ལ་སོགས་པའི་ཕ་རོལ་ཏུ་ཕྱིན་པ་ནས་རྣམ་པ་ཐམས་ཅད་མཁྱེན་
པ་ཉིད་ལ་ཐུག་པ་རྣམས་རང་རྒྱུད་ལ་ས་བོན་ནུས་ལྡན་བཞག་ཅིང་། རིགས་སད་པར་བྱེད་པའི་
སྒོ་ནས་བསྐྱེད་པར་མཁས་པའི་བྱང་སེམས་ཚོགས་ལམ་པའི་རྒྱུད་ཀྱི་ཐབས་ཤེས་ནི་ཆོས་ཅན།
རྣམ་པ་ཐམས་ཅད་མངོན་པར་རྫོགས་པར་རྟོགས་པ་འདི་ལ་ཐེག་ཆེན་ཐར་པའི་ཆ་དང་མཐུན་
པ་ཡིན་པར་འདོད་དེ། །རང་འབྲས་ཐེག་ཆེན་ངེས་ཆའི་རྒྱུར་གྱུར་པའི་ཚོགས་ལམ་གྱི་ཐབས་
ཤེས་ཁྱད་པར་ཅན་ཡིན་པའི་ཕྱིར། གཉིས་པ་ལ། མཚམས་སྦྱར་ནི། མཁས་པ་དེ་གང་ཡིན་
ཞེ་ན་སོགས་སོ། །རྩ་བ་ནི། སངས་རྒྱས་སོགས་སོ། །འགྲེལ་པ་ལ། མཁས་པའི་དབྱེ་བ་
དང་། དེ་དག་ཆེ་ཆུང་འབྲིང་སོགས་ཀྱི་ཁྱད་པར་བཤད་པའོ། །དང་པོ་ནི། ཡུལ་ཅན་དད་པ་
224

དང༌། བརྩོན་འགྲུས་དང་། དྲན་པ་དང༌། ཏིང་ངེ་འཛིན་དང་། ཤེས་རབ་ཁྱད་པར་ཅན་
བདེན་པ་མངོན་རྟོགས་ལ་དབང་བྱེད་པའི་སྒོམ་བྱུང་མིན་བས་དང་པོའི་ངོ་བོ་ཉིད་མིན་པ་རྣམས་
ཀྱིས་གྲངས་བཞིན་དུ་སངས་རྒྱས་དང༌། སྦྱིན་སོགས་དང༌། བསམ་པ་ཕུན་ཚོགས་སེམས་བསྐྱེད་
དང་། རྣམ་པར་མི་རྟོག་པའི་ཤེས་རབ་དང་། ཆོས་ཐམས་ཅད་ཀྱི་རྣམ་པ་ཐམས་ཅད་ཡོངས་
སུ་ཤེས་པ་ལ་སོགས་པ་ཡུལ་རྣམ་པ་ལྔ་ལ་མཁས་པ་ཡིན་ནོ། །ངག་དོན་ནི་ཐེག་ཆེན་ཐར་ཆ་
ཆོས་ཅན། ཁྱོད་ལ་ཡུལ་གྱི་སྒོ་ནས་ལྔར་ཡོད་དེ་བྱང་སེམས་ཚོགས་ལམ་པའི་དད་སོགས་ལྔ་
ཡོད་པའི་ཕྱིར། གཉིས་པ་ནི། ཐེག་ཆེན་ཐར་ཆ་ཡུལ་ལྔ་ལ་མཁས་པ་དེ་ལྟ་མོད་ཀྱི་དེ་དག་
ཐམས་ཅད་ཀྱིས་བླ་ན་མེད་པའི་བྱང་ཆུབ་ཐེག་པ་གཞན་གྱིས་བར་མ་ཆོད་པར་འཐོབ་པས་ཁྱབ་
པ་མིན་ཏེ། དེ་ཡང་འདི་ལྟར་སྤྱིར་ཐེག་ཆེན་ཐར་ཆ་ལས་ཉན་ཐོས་ཀྱི་རིགས་ཅན་རྫོགས་བྱང་
དུ་སེམས་བསྐྱེད་པའི་རྒྱུད་ཀྱི་ཐར་ཆ་དང༌། རང་རྒྱལ་གྱི་རིགས་ཅན་རྫོགས་བྱང་དུ་སེམས་
བསྐྱེད་པའི་རྒྱུད་ཀྱི་ཐར་ཆ་དང་། ཐེག་ཆེན་གྱི་རིགས་ཅན་ཐེག་ཆེན་དུ་སེམས་བསྐྱེད་པའི་རྒྱུད་
ཀྱི་ཐར་ཆ་གསུམ་ཡོད་ལ། གསུམ་པ་ལ་ཡང་ཐེག་ཆེན་གྱི་རིགས་ཅན་གྱི་བྱང་སེམས་དབང་
པོ་རྣོ་འབྲིང་རྟུལ་གསུམ་གྱི་ཐར་ཆ་གསུམ་མོ། །དེ་ལ་ཐར་པ་ཆ་མཐུན་གྱི་ངོ་བོར་གྱུར་པའི་
དད་པ་ལ་སོགས་པ་གང་ཐེག་ཆེན་གྱི་རིགས་ཅན་རྫོགས་བྱང་དུ་སེམས་བསྐྱེད་པའི་རྒྱུད་ལ་ཡོད་
པས་ཆེན་པོ་དེའི་ནང་ནས་ཀྱང་ཐེག་ཆེན་གྱི་རིགས་ཅན་དབང་པོ་རྣོན་པོའི་རྒྱུད་ལ་ཡོད་པ་ནི་བླ་
ན་མེད་པ་ཡང་དག་པར་རྫོགས་པའི་བྱང་ཆུབ་ཐེག་པ་གཞན་གྱིས་བར་མ་ཆོད་པར་རྟོགས་པར་
སླ་ཞིང་ཚེགས་ཆུང་ངུས་རྟོགས་ནུས་ལ། ཐེག་ཆེན་གྱི་རིགས་ཅན་རྫོགས་བྱང་དུ་སེམས་བསྐྱེད་
པའི་རྒྱུད་ལ་ཡོད་པའི་ཐར་ཆ་ཆེན་པོ་དེ་དག་ཉིད་ཐེག་ཆེན་གྱི་རིགས་ཅན་བྱངས་སེམས་དབང་
པོ་རྟུལ་པོའི་རྒྱུད་ལ་ཡོད་པས་ན་རྫོགས་བྱང་ཐེག་པ་གཞན་གྱིས་བར་མ་ཆོད་པར་རྟོགས་པར་
དཀའ་བའམ་ཚེགས་ཆེན་པོས་རྟོགས་ཤིང་འཐོབ་པར་བྱེད་དགོས་ཞེས་བྱ་བ་འདི་ནི་རྒྱུའི་ཁྱད་
པར་གྱིས་འབྲས་བུ་ལ་འཐོབ་དཀའ་སླའི་ཁྱད་པར་འབྱུང་བ་རྟེན་འབྲེལ་གྱི་ཆོས་ཉིད་ཡིན་པས་
གདོན་མི་ཟ་བར་ཁས་བླངས་དགོས་སོ། །དེ་ཡང་ཐེག་ཆེན་གྱི་རིགས་ཅན་རྫོགས་བྱང་དུ་སེམས་
225

བསྐྱེད་པ་དབང་པོ་འབྲིང་པོའི་རྒྱུད་ཀྱི་ཐར་ཆ་ནི་སྔ་མ་པས་རྟོགས་དཀའ་ཞིང༌། ཕྱི་མ་བས་རྟོགས་
སླ་བར་དོན་གྱིས་ཤེས་སོ། །དེ་ལྟར་ཐེག་ཆེན་གྱི་རིགས་ཅན་རྫོགས་བྱང་དུ་སེམས་བསྐྱེད་པ་
དབང་རྟུལ་གྱིས་ཀྱང་རྫོགས་བྱང་ཐེག་པ་གཞན་གྱིས་བར་མ་ཆོད་པར་ཐོབ་པར་དཀའ་བར་དངོས་
སུ་བསྟན་པའི་ཤུགས་ཀྱིས་ན་རང་རྒྱལ་དུ་རིགས་ངེས་པ་དང༌། ཉན་ཐོས་སུ་རིགས་ངེས་པ་རྫོགས་
བྱང་དུ་སེམས་བསྐྱེད་པའི་རྒྱུད་ཀྱི་ཐར་ཆས་རྫོགས་བྱང་ཐེག་པ་གཞན་གྱིས་བར་མ་ཆོད་པར་
འཐོབ་པའི་རྒྱུ་མི་བྱེད་པར་བསྟན་ཅིང༌། འོ་ན་གང་དག་དེ་དག་གིས་རྫོགས་བྱང་ཐེག་པ་གཞན་
གྱིས་བར་ཆོད་པར་མི་འཐོབ་ཅེ་ན། སྐབས་འདིར་བསྟན། ཐར་ཆ་འབྲིང་པོ་རང་རྒྱལ་དུ་རིགས་
ངེས་པ་རྫོགས་བྱང་དུ་སེམས་བསྐྱེད་པའི་རྒྱུད་ཀྱི་དད་སོགས་རྣམས་ཀྱིས་ནི་རྫོགས་བྱང་གི་གོང་
དུ་རང་སངས་རྒྱས་ཀྱི་བྱང་ཆུབ་རྟོགས་པར་བྱེད་ལ། སྐབས་འདིར་བསྟན་ཐར་ཆ་ཆུང་ངུ་ཉན་
ཐོས་སུ་རིགས་ངེས་པ་རྫོགས་བྱང་དུ་སེམས་བསྐྱེད་པའི་རྒྱུད་ཀྱི་དད་སོགས་རྣམས་ཀྱིས་ནི་རྫོགས་
བྱང་གི་སྔ་རོལ་དུ་ཉན་ཐོས་ཀྱི་བྱང་ཆུབ་རྟོགས་པར་བྱེད་དོ་ཞེས་བྱ་བ་འདི་དོན་གྱིས་འཕངས་
པ་ཡིན་ནོ། །ངག་དོན་ནི། ཐེག་ཆེན་ཐར་ཆའི་ངོ་བོར་གྱུར་བའི་དད་སོགས་ལྔ་ཆོས་ཅན། ཁྱོད་
ཀྱིས་རྫོགས་བྱང་ཐེག་པ་གཞན་གྱིས་བར་མ་ཆོད་པར་འཐོབ་པའི་རྒྱུ་བྱེད་པས་མ་ཁྱབ་སྟེ་ཁྱོད་
རང་རྒྱལ་དུ་རིགས་ངེས་པ་རྫོགས་བྱང་དུ་སེམས་བསྐྱེད་པའི་རྒྱུད་ལ་ཡོད་པས་དེའི་སྔ་རོལ་དུ་
ཉན་ཐོས་ཀྱི་བྱང་ཆུབ་འཐོབ་རྒྱུ་བྱེད་པའི་ཕྱིར། འདིར་གཞན་དག་སྐབས་འདིའི་ཐར་ཆ་ཆུང་
འབྲིང་ཆེ་གསུམ་དང༌། རྟུལ་འབྲིང་རྣོ་གསུམ་ཁྱད་མེད་དུ་བྱས་ནས། དེ་ཡང་ཉན་ཐོས་དང་
རང་རྒྱལ་དང་ཐེག་ཆེན་གྱི་ཐར་ཆ་གསུམ་ལ་འཆད་པ་ནི་རྣམ་པར་འཁྱམས་ཏེ། མདོ་དང་འགལ།
བསྟན་བཅོས་དང་འགལ། འགྲེལ་པའི་ཚིག་དོན་ལ་མ་ཞུགས་པའི་ཕྱིར། མདོ་དང་ཇི་ལྟར་
འགལ་ན། སྐབས་འདིའི་ཐར་ཆ་ཆུང་ངུ་སྟོན་པའི་མདོར། བྱང་ཆེན་ཐོག་མར་སེམས་བསྐྱེད་
པ་ནས་བཟུང་སྟེ། རྣམ་མཁྱེན་དང་ལྡན་པས་སྦྱིན་གཏོང་། ཞེས་སོགས་གསུངས་པས། ཆུང་
ངུའི་རྟེན་གྱི་གང་ཟག་བྱང་སེམས་ཡིན་པར་བསྙོན་མི་ནུས་པར་གྲུབ་པའི་ཕྱིར་དང༌། ཉི་སྣང་
ལས་ཀྱང་དེ་ལ་སྦྱིན་པ་ལ་སོགས་པ་མཚན་མར་མི་བྱེད་པར་ཡང་དག་པར་བསྒྲུབས་པས་ནི་ཆུང་
226

ངུ་གསུངས་པ་ཡིན་ནོ། །ཆོས་ཐམས་ཅད་སྟོང་པ་ཉིད་ཀྱི་རྣམ་པར་བསླབ་པར་བྱའོ། ཞེས་
པས་ནི་འབྲིང་གསུངས་པ་ཡིན་ཏེ། ཞེས་སོགས་གསུངས་ཤིང༌། ཉན་རང་གི་ཐར་ཆ་ཡིན་
ན༑ མཚན་མ་མེད་པའི་རྣམ་པས་སྦྱིན་སོགས་བསྒྲུབ་པ་དང། ཆོས་ཐམས་ཅད་སྟོང་པ་ཉིད་
ཀྱི་རྣམ་པས་སློབ་པ་སོགས་སུ་འགལ་བའི་ཕྱིར་རོ། །བསྟན་བཅོས་དང་ཇི་ལྟར་འགལ་ན། རྩ་
བར་སྐབས་འདིར་བསྟན་གྱི་དད་སོགས་ལྔ་པོ་ཡུལ་རྣམ་པ་ལྔ་ལ་མཁས་པར་བཤད་ཅིང༌། ཉན་
རང་གི་ཐར་ཆ་ཡིན་ན་བསམ་པ་ཕུན་ཚོགས་ལ་མཁས་པ་སོགས་སུ་འགལ་བའི་ཕྱིར་རོ། །འགྲེལ་
བའི་ཚིག་གི་དོན་ལ་མ་ཞུགས་ཏེ། ཆེན་པོ་དང་རྣོན་པོས་ཞེས་བཟླས་ནས་སྨོས་པ་དགོས་པ་མེད་
པའི་ཕྱིར། ཡང་ཁ་ཅིག་ཆེན་པོ་དང་རྣོན་པོ་ཐེག་ཆེན་གྱི་རིགས་ཅན་རྫོགས་བྱང་དུ་སེམས་བསྐྱེད་
པའི་ཐར་ཆ་དང༌། འབྲིང་ནི་རང་རྒྱལ་གྱི་རིགས་ཅན་རྫོགས་བྱང་དུ་སེམས་བསྐྱེད་པའི་ཐར་
ཆ་དང་། ཆུང་ངུའམ་རྟུལ་པོ་ནི། ཉན་ཐོས་ཀྱི་རིགས་ཅན་རྫོགས་ཥྱང་དུ་སེམས་བསྐྱེད་པའི་
ཐར་ཆ་ལ་འཆད་པའང་མི་འཐད་དེ། མདོ་ལས། རབ་འབྱོར་བྱང་ཆེན་ཆོས་ཐམས་ཅད་ཀྱི་
དེ་བཞིན་ཉིད་ལ་རབ་ཏུ་སེམས་པ་ན། བྱང་ཆེན་གང་གིས་སེམས་མི་ཞུམ། མི་འགོང་ཡིད་
ལ་འགྱོད་པ་མེད་ཅིང་། མི་དངངས༌། ཀུན་ཏུ་མི་སྐྲག། ཀུན་ཏུ་སྐྲག་པས་ཟིན་པར་མི་འགྱུར་
ན་བྱང་ཆེན་བླ་མེད་རྫོགས་བྱང་དུ་འབྱུང་བར་འགྱུར་རོ། ཞེས་གསུངས་པ་མི་ཞུམ་མི་དངངས་
པའི་རྟུལ་པོའི་ཐར་ཆའི་རྟགས་དང༌། མི་འགོང་ཞིང་མི་སྐྲག་པ། འབྲིང་གི་རྟགས་དང༌། མི་
འགྱོད་ཅིང་ཀུན་ཏུ་སྐྲག་པས་ཟིན་པར་མི་འགྱུར་པ་རྣོན་པོའི་རྟགས་སུ་བཤད་ལ། ཉན་རང་གི་
རིགས་ཅན་རྫོགས་བྱང་དུ་སེམས་བསྐྱེད་པའི་ལས་དང་པོ་བ་ཡིན་ན་སྟོང་ཉིད་ཟབ་མོ་ལ་སེམས་
མི་ཞུམ་པ་དང་མི་དངངས་པ་སོགས་སུ་འགལ་བའི་ཕྱིར་རོ། །དེ་བས་ན་ཁོ་བོས་བཤད་པ་ཇི་
ལྟ་བ་བཞིན་དུ་ཤེས་པར་བྱོས་ཤིག །
གཉིས་པ་སྦྱོར་བ་དང་པོར་སྐྱེས་པའི་གནས་སྐབས་ལ། དངོས་དང་། བཟློས་སྤོང་གཉིས།
དང་པོ་ལ་མཚམས་སྦྱར་ནི། ཐར་པའི་སོགས་སོ། །རྩ་བ་ནི། དྲོ་བ་སོགས་སོ། །འགྲེལ་བ་
ལ་སོ་སོར་བཤད་པ་དང༌། དོན་བསྡུ་བའོ། །དང་པོ་ལ་བཞི་ལས། དང་པོ་དྲོད་ནི། རྣམ་པ་
227

ཐམས་ཅད་མངོན་པར་རྫོགས་པར་རྟོགས་པ་འདི་ལ་སེམས་ཅན་ལ་དམིགས་པ་ནམ་དྲོ་བར་གྱུར་
པ་ཡིན་པར་བཞེད་དོ། །རྣམ་པ་གང་གིས་ཞེ་ན། ཆགས་སྡང་མེད་པའི་མཉམ་པའི་རྣམ་པ་
དང་། ཚེ་འདིའི་བདེ་བ་བསྒྲུབས་པས་བྱམས་པ་གཉིས་ནི་ཆུང་ངུ་དང་། ཕྱི་མའི་བདེ་བ་བསྒྲུབ་
པས་ཕན་པ་དང༌། ཁོང་ཁྲོ་བ་མེད་པ་དང༌། རྣམ་པར་འཚེ་བ་མེད་པའི་སེམས་ནི་འབྲིང་སྟེ་
དེ་ལྟར་རྣམ་པ་གསུམ་དང་། སྐྱེས་པ་དང་བུད་མེད་རྒན་པ་རྣམས་ལ་ཕ་དང་མའི་སེམས་དང་།
མཉམ་པ་རྣམས་ལ་སྤུན་དང་སྲིང་མོའི་སེམས་དང༌། གཞོན་པ་རྣམས་ལ་བུ་དང་བུ་མོའི་སེམས་
དང་། ཕན་འདོགས་པའི་བཤེས་དང་། ཡིད་བརྟན་པའི་གྲོགས་དང་། རུས་གཅིག་པའི་གཉེན་
དང༌། མི་གཅིག་པའི་སྣག་གི་ཉེ་མཚམས་ཀྱི་སེམས་ཀྱི་རྣམ་པ་ཆུང་འབྲིང་ལས་གཞན་རྣམ་
པ་ལྔའོ། །ལྔ་ཚན་གཉིས་སུ་བྱས་པ་ནི། ལྔ་ཚན་དང་པོ་ལ་རེ་རེ་དང་། ཕྱི་མ་ལ་གཉིས་གཉིས་
བགྲང་བར་ཤེས་པའི་ཆེད་དོ། །གཉིས་པ་རྩེ་མོ་ནི། སེམས་ཅན་ལ་དམིགས་པ་ནི་རྩེ་མོར་གྱུར་
བ་ཡིན་ནོ། །རྣམ་པ་གང་གིས་ཞེ་ན། མདོར་ན་མི་དགེ་བ་ལ་གྲངས་བཞིན་དུ་སྤོང་བའི་སྒོ་ནས་
ལྡོག་པ་དང་གཞན་བདག་ཉིད་ཅན་དེའི་སྒོ་ནས་གཞན་རྣམས་སྡིག་པ་ལས་ལྡོག་པ་དང་། གཞན་
བདག་ཉིད་མ་བསྐུལ་བར་དེ་བཞིན་ཉིད་དུ་ཞུགས་པ་ལ་བསྔགས་པ་བརྗོད་པ་ལ་མཐུན་པར་བྱེད་
པ་ཆུང་ངུའི་རྣམ་པ་དང༌། དགེ་བ་ལ་གྲངས་བཞིན་ལེན་པའི་སྒོ་ནས་ཞུགས་པའི་བདག་ཉིད་
ཅན་དེའི་སྒོ་ནས་དགེ་བ་ལ་གནས་པ་དག་ལ་སྦྱོར་བ་དང་། གཞན་བདག་ཉིད་དེ་བཞིན་དུ་ཞུགས་
པ་ལ་བསྔགས་པ་བརྗོད་པ་དང༌། མཐུན་པར་བྱེད་པ་ནི་འབྲིང་གི་རྣམ་པ་སྟེ། དེ་ལྟར་རྣམ་པ་
གཉིས་པོ་ནང་གསེས་ཀྱི་ཆོས་ཀྱི་རབ་ཏུ་དབྱེ་བས་ནི་རྣམ་པ་མཐའ་ཡས་པ་ཞེས་བྱ་བ་དེ་རྣམས་
ཀྱིས་སོ། །གསུམ་པ་བཟོད་པ་ནི། རྩེ་མོར་གྱུར་པ་ལ་སེམས་ཅན་ལ་དམིགས་པ་དག་ཇི་ལྟ་
བ་བཞིན་དུ་འདིར་ཡང་སེམས་ཅན་ལ་དམིགས་པ་བཟོད་པ་ཡིན་ནོ། །རྣམ་པ་གང་གིས་ཞེ་ན།
རྩེ་མོར་གྱུར་པ་ལ་རང་དང་གཞན་གྱི་རྟེན་གྱི་དབྱེ་བས་རྣམ་པ་དག་ཇི་ལྟ་བ་དེ་བཞིན་དུ་འདིར་
ཡང་རང་གི་རྟེན་ཅན་ཞེས་པ། རང་སྡུག་བསྔལ་ལ་སོགས་པའི་བདེན་པ་ལ་དམིགས་པ་ལ་གནས་
ནས་གཞན་གྱི་རྟེན་ཅན་ཞེས་པ་གཞན་སྡུག་བསྔལ་ལ་སོགས་པའི་བདེན་པ་ལ་དམིགས་པ་ལ་སྦྱོར་
228

བ་དང༌། བསྔགས་པ་བརྗོད་པ་དང་མཐུན་པ་ཉིད་ཀྱི་རྣམ་པ་རྣམས་ཀྱིས་སོ། །དེས་ན་རྩེ་མོར་
གྱུར་པ་ལ་དམིགས་པ་དག་ཇི་ལྟ་བ་དེ་བཞིན་དུ་ཞེས་པས་སེམས་ཅན་དམིགས་པར་བསྟན་ཅིང་
བདེན་པ་ལ་དམིགས་པ་ཅེས་པའི་དམིགས་པ། ཞེས་པ་དེ་ཤེས་པ་ཞེས་པའི་འགྲེལ་པ་ཡིན་པ་
ལ༑ དེ་ལྟར་མ་གོ་བར་བོད་དག་སློབ་དཔོན་ལ་བདེན་པ་དམིགས་པར་བཤད་པ་ནོར་ཞེས་པའི་
འགྲེལ་པ་འཆད། གང་ལ་སྦྱོར་བའི་ཡུལ་ངེས་པ་གཟུང་ཞེས་ཟེར་བ་ནི་རང་གི་བློ་སྐྱོན་གྱིས་
བདག་ཉིད་ཆེན་པོ་ལ་སྐུར་བ་འདེབས་པར་བྱེད་པའོ། །བཞི་པ་ཆོས་མཆོག་ནི། སྔ་མ་བཞིན་
དུ་རང་དང་གཞན་གྱི་རྟེན་ཅན་ཁོ་ནས་སྨིན་པར་བྱེད་པ་དང་གྲོལ་བར་བྱེད་པ་ལ་སོགས་པའི་
རྣམ་པ་དག་གིས་སེམས་ཅན་ལ་དམིགས་པ་ནི་ཆོས་ཀྱི་མཆོག་ཡིན་ནོ། །གཞུང་རིམ་པ་བཞི་
ལ། ངག་དོན་ནི་རིམ་པ་བཞིན། དྲོད་ལ་གནས་པའི་བྱང་སེམས་ཀྱི་མངོན་རྟོགས་ཆོས་ཅན།
ཁྱོད་འདིར་བསྟན་དྲོད་ཡིན་ཏེ། ཁྱོད་ཀྱིས་རྗེས་ཐོབ་ཏུ་མཉམ་པའི་སེམས་སོགས་བཅུས་སེམས་
ཅན་ལ་དམིགས་པས་ཁྱད་པར་དུ་བྱས་པའི་ཐེག་ཆེན་གྱི་དོན་མངོན་རྟོགས་ཡིན་པའི་ཕྱིར། རྩེ་
མོ་ལ་གནས་པའི་བྱང་སེམས་ཀྱི་མངོན་རྟོགས་ཆོས་ཅན། འདིར་བསྟན་རྩེ་མོ་ཡིན་ཏེ། ཁྱོད་
ཀྱིས་རྗེས་ཐོབ་ཏུ་དགེ་སྡིག་ལ་བླང་དོར་བྱེད་པ་ལ་རང་གནས་ནས་གཞན་དེ་ལ་སྦྱོར་བ་སོགས་
ཀྱིས་སེམས་ཅན་ལ་དམིགས་པས་ཁྱད་པར་དུ་བྱས་པ་སོགས་སོ། །བཟོད་པ་ལ་གནས་པའི་བྱང
སེམས་ཀྱི་མངོན་རྟོགས་ཆོས་ཅན། འདིར་བསྟན་བཟོད་པ་ཡིན་ཏེ། ཁྱོད་ཀྱིས་རྗེས་ཐོབ་ཏུ་
བདེན་པའི་རྣམ་པ་ལ་དམིགས་པ་ལ་གནས་ནས། གཞན་དེ་ལ་སྦྱོར་བ་སོགས་ཀྱིས་སེམས་ཅན་
ལ་དམིགས་པ་སོགས་སོ། །ཆོས་མཆོག་ལ་གནས་པའི་བྱང་སེམས་ཀྱི་མངོན་རྟོགས་ཆོས་ཅན།
འདིར་བསྟན་ཆོས་མཆོག་ཡིན་ཏེ། ཁྱོད་ཀྱིས་རྗེས་ཐོབ་ཏུ་རང་སེམས་ཅན་སྨིན་གྲོལ་བྱེད་པ་
ལ་གནས་ནས། གཞན་དེ་ལ་འགོད་པ་སོགས་ཀྱིས་སེམས་ཅན་ལ་དམིགས་པས་ཁྱད་པར་དུ་
བྱས་པའི་ཐེག་ཆེན་གྱི་དོན་མངོན་རྟོགས་ཡིན་པའི་ཕྱིར། གཉིས་པ་ནི་དེ་ལྟར་ན་སོགས་སོ། །གཉིས་
པ་ལ། རྩོད་པ་དང་། ལན་གཉིས། དང་པོ་ནི། སྐབས་དང་པོ་དྲུག་ཕལ་ཆེ་བར། སྦྱོར་
མཐོང་སྒོམ་གསུམ་གསུམ་ཀ་བསྟན་པ་མི་འཐད་དེ། བཟློས་པའི་ཉེས་པར་འགྱུར་བའི་ཕྱིར་རོ་
229

ཞེ་ན། གཉིས་པ་ལན་ལ། དགག་བཞག་གཉིས་ལས། དང་པོ་གཞན་ལུགས་དགག་པ་ནི། ཁ་
ཅིག་ན་རེ། སྐྱོན་མེད་དེ། སྐབས་དང་པོ་གསུམ་དུ་ལྡོག་པ་མི་འདྲ་བའི་སྒོ་ནས་སྟོན་ཚུལ་ཐ་
དད་པ་ཡོད་ལ། སྦྱོར་བ་དང་པོ་གསུམ་གྱི་སྐབས་སུ་དག་སའི་ཟག་མེད་ཡེ་ཤེས་ལ་སྦྱོར་མཐོང་
སྒོམ་པའི་མིང་གིས་བཏགས་ནས་བསྟན་པ་ཡིན་པའི་ཕྱིར། དེ་ལ་འདོགས་པའི་རྒྱུ་མཚན་རིམ་
གྱིས་སྐྱེ་བར་ཆོས་མཐུན་པས་སོ། །བཏགས་པའི་དགོས་པ་དག་སར་འབད་རྩོལ་ཉེ་བར་ཞི་བས་
ཟག་མེད་ཡེ་ཤེས་ཐམས་ཅད་ཅིག་ཅར་སྐྱེའམ་སྙམ་པའི་དོགས་པ་དགག་པར་བྱ་བའི་ཆེད་ཡིན་
ནོ༑ ༑དངོས་ལ་གནོད་བྱེད་བཟློས་པར་འགྱུར་བའོ། ཞེས་ཟེར་ལ། ཁ་ཅིག་རྣམ་པ་ཐམས་
ཅད་དུ་ཁྱད་པར་ལམ་གྱིས་བསྡུས་པ་ཙེས་པ་དངོས་ལ་གནོད་བྱེད་བསྟན་ཏོ། ཞེས་ཟེར་
རོ༑ ༑བཏགས་པ་བར་འདོད་པ་ཐམས་ཅད་འདི་ཙམ་ཞིག་ལ་མཐུན་ལ། འོ་ན་དག་ས་འི་ཡེ་
ཤེས་གང་དང་གང་ལ། སྐབས་གང་དང་གང་གི་སྦྱོར་མཐོང་སྒོམ་པའི་མིང་གིས་བཏག་ས་ཞེ་
ན༑ འདི་ལ་མི་མཐུན་ཏེ། དེ་ཡང་ཁ་ཅིག་ན་རེ། ས་བརྒྱད་པའི་ཡེ་ཤེས་དང་། དགུ་པ་དང་
བཅུ་པའི་ཡེ་ཤེས་རྣམས་ལ་རིམ་བཞིན་རྣམ་ཀུན་གྱི་སྦྱོར་མཐོང་སྒོམ་པའི་མིང་གིས་བཏགས་
ལ༑ དེ་བཞིན་དུ་ཡེ་ཤེས་དེ་གསུམ་ལ་རྩེ་སྦྱོར་དང་མཐར་གྱིས་པའི་སྐབས་སུ་ཡང་ལམ་གསུམ་
གྱི་མིང་གིས་བཏགས་སོ་ཞེས་ཟེར་རོ། །དེ་ནི་མི་འཐད་དེ། སྦྱོར་བ་དང་པོ་གསུམ་གྱི་སྐབས་
སུ་བཟློས་སྐྱོན་ཆགས་པར་ཐལ། དག་སའི་ཡེ་ཤེས་གསུམ་པོ་དེ་མཚན་ཉིད་པ་ལན་གསུམ་བསྟན་
པའི་ཕྱིར། མ་ཁྱབ་ན་སྐབས་དེ་དག་ཏུ་བསྟན་པའི་སྦྱོར་མཐོང་སྐོམ་གསུམ་མཚན་ཉིད་པ་ཡིན་
ན་བཟློས་སྐྱོན་འབྱུང་བ་བུད། ཡང་ཁ་ཅིག་ན་རེ། ས་བརྒྱད་པའི་ཡེ་ཤེས་ཆུང་ངུ་འབྲིང་ཆེན་
པོ་གསུམ་ལ་རྣམ་ཀུན་གྱི་སྐབས་སུ་དང༌། ས་དགུ་པའི་ཡེ་ཤེས་ཆུང་ངུ་འབྲིང་ཆེན་པོ་གསུམ་
ལ་རྩེ་སྦྱོར་གྱི་སྐབས་སུ་དང༌། ས་བཅུ་པའི་ཡེ་ཤེས་ཆུང་ངུ་འབྲིང་ཆེན་པོ་གསུམ་ལ་མཐར་གྱིས་
པའི་སྐབས་སུ་སྦྱོར་མཐོང་སྒོམ་པའི་མིང་གིས་བཏགས་པ་ཡིན་ནོ་ཞེས་ཟེར་རོ། །དེ་ལྟ་ན་ས་
བརྒྱད་པ་མན་ཆད་དང༌། ས་བཅུ་པ་ན་རྩེ་སྦྱོར་མི་སྲིད་པར་ཐལ། སྦྱོར་ལམ་རྩེ་སྦྱོར་དང་མརྕོང་
ལམ་རྩེ་སྦྱོར་དང་། སྒོམ་ལམ་རྩེ་སྦྱོར་གང་ཡིན་ཀྱང༌། ས་དགུ་པའི་ཡེ་ཤེས་ཡིན་པས་ཁྱབ་
230

པའི་ཕྱིར། འདོད་ན་ས་དེ་དག་ན་མཁྱེན་གསུམ་བསྡུས་བསྒོམ་ལ་བརྟན་པ་ཐོབ་ཕྱིར་སྒོམ་པའི་
སྦྱོར་བ་མེད་པར་ཐལ་ཞིང་། འགྲེལ་ཆེན་ལས། མཐོང་ལམ་པ་དང་སྒོམ་ལམ་པས་སྤང་བར་
བྱ་བའི་གཟུང་བ་དང་འཛིན་པའི་རྣམ་པར་རྟོག་པ་འདི་དག་ཀྱང་ས་བཅུ་པ་དང་འབྲེལ་བའི་ཁྱད་
པར་གྱི་ལམ་ལ་སྤོང་བར་བྱེད་པ་ཡིན་ལ། ཞེས་མཐོང་ལམ་རྩེ་སྦྱོར་དང༌། སྒོམ་ལམ་རྩེ་སྦྱོར
གྱི་ངོས་སྐལ་གྱི་སྤང་བྱ་རྟོག་པ་དེ་དག་གི་བག་ལ་ཉལ་ཕྲ་ཞིང་ཕྲ་བའི་དངོས་གཉེན་ས་བཅུ་པའི་
ཡེ་ཤེས་སུ་བཤད་པ་དང་འགལ་བའི་ཕྱིར་དང༌། སྡུད་འགྲེལ་ལས།ལེགས་པའི་བློ་གྲོས་ལ་སོགས་
པ་གཉིས་ལ་ནི་རྩེ་མོའི་མངོན་པར་རྟོགས་པ་བསྟན་ཏོ། ཞེས་རྩེ་སྦྱོར་ཁྱད་པར་ཅན་ས་དགུ་པ་
དང་བཅུ་པ་གཉིས་ཀ་ལ་བཤད་པ་དང་འགལ་བའི་ཕྱིར་དང༌། གཞན་ཡང་སྲིད་ཞི་མཉམ་ཉིད་
ཀྱི་སྦྱོར་བ་ཐོབ་པའི་གོང་དུ་ཕྱིར་མི་ལྡོག་པའི་རྟགས་འཐོབ་པར་ཕྱིར་མི་ལྡོག་པའི་དོན་བསྡུ་དང༌།
སྲིད་ཞི་མཉམ་ཉིད་ཀྱི་མཚམས་སྦྱར་ལས་ཤེས་ལ། སྲིད་ཞི་མཉམ་ཉིད་སྦྱོར་བ་ས་བརྒྱད་པ་
འཐོབ་མ་ཐག་ཏུ་འཐོབ་པས་ཁྱབ་ཅིང་། ཁྱེད་རང་གིས་ཀྱང་དེ་ལྟར་ཁས་བླངས་པའི་ཕྱིར། རྣམ་
ཀུན་གྱི་སྦྱོར་མཐོང་བསྒོམ་གསུམ་ཐམས་ཅད་ས་བརྒྱད་པ་ཡན་ཆད་ཁོ་ན་ལ་སྨྲ་བས་འདོད་པ་
སྔ་ཕྱི་གཉིས་ཀ་ལ་ཆེས་གནོད་པར་འགྱུར་བ་ཡིན་ནོ། །ཡང་ཁ་ཅིག་ས་བརྒྱད་པའི་ཡེ་ཤེས་ཆུང་
ངུ་༑ ས་དགུ་པའི་ཡེ་ཤེས་ཆུང་ངུ་། ས་བཅུ་པའི་ཡེ་ཤེས་ཆུང་ངུ་གསུམ་པོ་རྣམ་ཀུན་གྱི་སྐབས་
སུ་དང༌། ས་གསུམ་པོ་དེའི་ཡེ་ཤེས་འབྲིང་གསུམ་ལ་རྩེ་སྦྱོར་གྱི་སྐབས་སུ་དང༌། ས་གསུམ་
པོ་དེའི་ཡེ་ཤེས་ཆེན་པོ་གསུམ་ལ་མཐར་གྱིས་པའི་སྐབས་སུ་སྦྱོར་མཐོང་བསྒོམ་པའི་མིང་གིས་
བསྟན་ཏོ་ཞེས་ཟེར་བ་མི་འཐད་དེ། །དང་པོ་ས་བརྒྱད་པའི་ཡེ་ཤེས་ཆུང་ངུ་། དེ་ནས་ས་དགུ་
པ་དང་བཅུ་པའི་ཡེ་ཤེས་ཆུང་ངུ་། དེ་ནས་ས་བརྒྱད་པའི་ཡེ་ཤེས་འབྲིང་སྐྱེ་བ་ལ་སོགས་པར་
ཐལ། གདགས་གཞིའི་ཡེ་ཤེས་རྣམས་དང་སྦྱོར་མཐོང་སྒོམ་པའི་ལམ་རྣམས་རིམ་གྱིས་སྐྱེ་བར་
ཆོས་མཐུན་པར་གང་ཟག་གི་གདགས་གཞི་དེ་ལྟར་འཐད་པའི་ཕྱིར། རྟགས་ཟུར་གཉིས་ཀ་ཁས་
བླངས་སོ། །ཁ་ཅིག་ཟག་མེད་ཡེ་ཤེས་ཆུང་འབྲིང་ཆེ་གསུམ་ནི་དག་སའི་བྱང་སེམས་དབང་
པོ་རྣོ་འབྲིང་རྟུལ་གསུམ་གྱི་མངོན་རྟོགས་ལ་འདོད་པའང་མི་འཐད་དེ། གང་ཟག་གསུམ་པོ་དེའི་
231

ཡེ་ཤེས་རྣམས་རིམ་གྱིས་སྐྱེ་བའི་ངེས་པ་མེད་པའི་ཕྱིར། གཞན་ཡང་སྦྱོར་བ་དང་པོ་གསུམ་
གྱི་སྐབས་ཀྱི་སྦྱོར་མཐོང་བཏགས་པ་བར་འདོད་པའི་རྒྱུ་མཚན་དང་། བཏགས་པའི་དགོས་པ་
ལ་སོགས་པ་དེ་དག་ཀྱང་འཐད་པ་མིན་ཏེ། འདི་ལྟར་དག་སའི་ཟག་མེད་ཀྱི་ཆུང་འབྲིང་ཆེ་གསུམ་
ཆར་སྐྱེ་བའི་དོགས་པའི་རྒོལ་བའི་ངོར། དེ་གསུམ་ཅིག་ཅར་མི་སྐྱེ་བར་སྒྲུབ་པ་ན། རྒོལ་ཕྱིར་
རྒོལ་གྱི་རྩོད་གཞི་ཆུང་འབྲིང་ཆེ་གསུམ་ཚད་མས་མཐུན་སྣང་དུ་གྲུབ་བམ་མ་གྲུབ། ཕྱི་མ་ལྟར་
ན་རྒོལ་བ་དེའི་ངོར་དེ་སྒྲུབ་ཀྱི་རྟགས་ཡང་དག་ཏུ་མི་འགྱུར་རོ།།གྲུབ་ན་ཆོས་ཅན་ཚད་མས་གྲུབ་
པ་ན་བསྒྲུབ་བྱ་གྲུབ་པར་འགྱུར་ཏེ། ས་བརྒྱད་པའི་ཡེ་ཤེས་ཆུང་འབྲིང་ཆེན་པོ་དང་། ས་དགུ་
པའི་ཡེ་ཤེས་ཆུང་འབྲིང་ཆེན་པོ་དང༌། ས་བཅུ་པའི་ཡེ་ཤེས་ཆུང་འབྲིང་ཆེན་པོ་རྣམས་སུ་ངེས་
ནས། ཡེ་ཤེས་དེ་དག་ཅིག་ཅར་སྐྱེ་བའི་ཕྱིར་དོགས་པ་མ་ཆོད་པ་མི་སྲིད་པའི་ཕྱིར། གལ་ཏེ་
དེ་ལྟར་ངེས་ཀྱང་དེ་འདྲ་དོགས་པ་མི་ཆོད་ན་སྦྱོར་མཐོང་སྒོམ་གསུམ་དང་ཆོས་མཐུན་པར་ངེས་
པས་ཀྱང་དོགས་པ་དེ་མི་ཆོད་པར་ཐལ་ལོ། །དངོས་ལ་གནོད་བྱེད་ཀྱང་མི་འཐད་དེ་སྐབས་
དང་པོ་གསུམ་གྱི་སྦྱོར་མཐོང་སྒོམ་གསུམ་ཡང་བཟློས་པར་ཐལ། དངོས་ཡིན་པའི་ཕྱིར། ཞེས་
བརྗོད་ན་ལན་ཅི་ཡོད། གལ་ཏེ་སྐབས་དང་པོ་གསུམ་གྱི་སྦྱོར་མཐོང་སྦོམ་གསུམ་མཚན་ཉིད་
པ་ཡིན་ཀྱང་སྟོན་ཚུལ་མི་འདྲ་བའི་སྒོ་ནས་བསྟན་པས་བཟློས་སྐྱོན་མེད་དོ་ཞེ་ན། སྦྱོར་བ་དང་
པོ་གསུམ་གྱི་སྐབས་སུ་བསྟན་པའང་མཚན་ཉིད་པ་ཡིན་ཀྱང་། བཟློས་སྐྱོན་མེད་པར་ཐལ། སྟོན་
ཚུལ་ཐ་དད་ཡིན་པའི་ཕྱིར། དག་སའི་ཡེ་ཤེས་ཡིན་པའང་དངོས་ལ་གནོད་བྱེད་དུ་སྨྲ་བ་ནི་བབ་
ཅོལ་ཏེ། དག་སའི་ཡེ་ཤེས་ཡིན་མིན་རྩོད་པའི་སྐབས་ཡིན་པའི་ཕྱིར། རྩོད་པའི་སྐབས་ཡིན་
ཀྱང་གནོད་བྱེད་དུ་འགྱུར་ན། སྦྱོར་ལམ་ཡིན་པའང་དག་སའི་ཡེ་ཤེས་ཡིན་པ་ལ་གནོད་བྱེད་
དུ་འགྱུར་བར་མཚུངས་པས་སྦྱོར་བ་དང་པོ་གསུམ་གྱི་སྦྱོར་མཐོང་སྒོམ་གསུམ་མཚན་ཉིད་པ་
ཡིན་པ་དང་། དག་སའི་ཡེ་ཤེས་ཡིན་པ་གཉིས་ཀའང་དངོས་ལ་གནོད་བྱེད་ཡོད་སྙམ་དུ་འགྱུར་
རོ༑ ༑བག་ལ་ཉལ་ཀུན་འཇོམས་པ་དང༌། ཞེས་པ་དང༌། ཆོས་མཆོག་གི་སྐབས་སུ་མདོ་
ལས། རང་རྣམ་མཁྱེན་གྱི་ཡེ་ཤེས་བསྐྱེད་པ་ལ་གནས་ནས་གཞན་དེ་ལ་འགོད་པ་དང༌། ཞེས་
232

སོགས་ཀྱིས་གནོད་དོ། ཞེ་ན། མི་འཐད་དེ། བག་ལ་ཉལ་མ་ལུས་པ་བཅོམ་པ་ས་བརྒྱད་པ་
ནའང་མེད་ཅིང་། འཇོམས་པའི་བྱ་བ་རྗེས་མཐུན་པ་ཙམ་སྦྱོར་ལམ་ནས་ཀྱང་ཡོད་པའི་ཕྱིར་
དང་། རྣམ་མཁྱེན་གྱི་ཡེ་ཤེས་ཀྱིའང་དངོས་སུ་བསྐྱེད་པ་ས་བརྒྱད་པ་ནའང་མེད་ཅིང་། བརྒྱུད་
ནས་བསྐྱེད་པ་སྦྱོར་ལམ་ནའང་ཡོད་པའི་ཕྱིར་རོ། །གཞན་ཡང་སྦྱོར་བ་དང་པོ་གསུམ་གྱི་ལམ་
བཏགས་པ་བར་འཕགས་པ་མི་བཞེད་ཀྱང་སློབ་དཔོན་གྱི་གཞུང་འདིའི་བཟློས་སྤོང་གི་དགོངས་
བ་ལམ་གསུམ་བཏགས་པ་བ་ཡིན་ནོ་ཞེས་སྨྲ་བ་ནི། སློབ་དཔོན་གྱི་གཞུང་ལ་འདྲིས་པར་མ་བྱས་
པའི་བབ་ཅོལ་ཆེན་པོ་ཡིན་ཏེ། འགྲེལ་ཆེན་ནའང་བཟློས་སྤོང་གི་གཞུང་ཚིག་འདི་ཇི་ལྟ་བ་བཞིན་
དུ་ཡོད་པས་འགྲེལ་པ་ཆེ་ཆུང་གཉིས་ཀའི་དགོངས་པ་ལམ་གསུམ་བཏགས་པ་བར་འགྱུར་ནའང་
དེ་ནི་མིན་ཏེ། སྦྱོར་བ་དང་པོ་གསུམ་གྱི་ལམ་གསུམ་བཏགས་པ་བར་བཞེད་ན། སྦྱོར་ལམ་
པ་ཕྱིར་མི་ལྡོག་ཏུ་སྒྲུབ་དགོས་ཀྱི་བྱང་སེམས་ཡིན་ན་ས་བརྒྱད་པ་བར་འགྲེལ་པ་ཆེ་ཆུང་གཉིས་
ཀའི་ལུགས་ལ་བཞེད་རིགས་པར་འགྱུར་བར་ཐལ། འགྲེལ་ཆེན་དུ་ལ་ལ་རིགས་ངེས་པ་ཡིན་
ཀྱང་ངེས་པར་འབྱེད་པའི་ཆ་དང་མཐུན་པའི་གནས་སྐབས་སུ་ཡང་ཐབས་ཀྱི་ཁྱད་པར་བསམ་
གྱིས་མི་ཁྱབ་པས་ཕྱིར་མི་ལྡོག་པ་ཉིད་དུ་ངེས་པ་ཡིན་ནོ། ཞེས་སོགས་ཀྱིས་སྦྱོར་ལམ་པ་རིགས་
མ་ངེས་པ་དབང་རྣོན་ཕྱིར་མི་ལྡོག་ཏུ་རྟགས་འདི་དག་གིས་སྒྲུབ་ཀྱི་དབང་རྟུལ་སྒྲུབ་མི་ནུས་པར་
གསུངས་ལ། ཡང་འགྲེལ་ཆེན་ལས། ས་བརྒྱད་པ་ལ་ནི་ཐམས་ཅད་ཕྱིར་མི་ལྡོག་པར་ངེས་
པ་ཉིད་དུ་བཞག་པའི་ཕྱིར། ཞེས་སོགས་ཀྱིས་ས་བརྒྱད་པ་ཐོབ་ནས་དབང་པོ་རྣོན་པོ་འབྲིང་རྟུལ་
གསུམ་ཐམས་ཅད་ཕྱིར་མི་ལྡོག་པའི་རྟགས་ཐོབ་པར་བཤད་པའི་ཕྱིར། སྦྱོར་ལམ་པ་ཕྱིར་མི་
ལྡོག་གི་རྟགས་སུ་བཤད་པ་འདི་དག་ས་བརྒྱད་པ་ཁོ་ནའི་རྟགས་མིན་པར་བཞེད་པ་ཆེས་ཤིན་ཏུ་
གསལ་ལོ། །དེའི་ཕྱིར་སྦྱོར་བ་དང་པོ་གསུམ་གྱི་ལམ་གསུམ་ཡང་བཏགས་པ་བར་མི་བཞེད་
པར་གྲུབ་ལ། དེ་ལྟར་མིན་པར་བཞེད་ན་བཟློས་སྤོང་གི་གཞུང་གིས་བཏགས་པ་བར་སྨྲས་པ་
དང༌། དྲོ་བ་ལ་སོགས་པ་བཞིའི་ངོ་བོ་ཉིད་ཡིན་པར་ཁོང་དུ་ཆུད་པར་བཤད་པར་བྱའོ། ཞེས་
སོགས་ཀྱིས་མཚན་ཉིད་པར་སྨྲས་པ་རང་ཚིག་དངོས་སུ་འགལ་བར་ཡང་འགྱུར་རོ། །གཞན་
233

ཡང་སྒོམ་ལམ་པ་ཕྱིར་མི་ལྡོག་པའི་རྟགས་ལ་སོགས་པའི་སྐབས་སུ་སྒོམ་ལམ་གྱི་ཐ་སྙད་ཀྱིས་
བསྟན་པའི་དག་སའི་ཡེ་ཤེས་དེ་དག་སྒོམ་ལམ་དངོས་ཡིན་པ་ལ་གནོད་བྱེད་སོགས་ཆོས་གསུམ་
ཚང་བའི་ཕྱིར། དེ་དག་སྒོམ་ལམ་མིན་པར་ཐལ་ལོ། །གལ་ཏེ་སྒོམ་ལམ་བཏགས་པ་བ་ཡིན་
ཅེས་པ་ནི། ས་དགུའི་དབྱེ་གཞིར་གྱུར་པའི་སྒོམ་ལམ་བཏགས་པ་བ་ཡིན་པ་ལ་བྱེད་དོ་ཞེ་ན།
དེ་ལྟ་ན་སྦྱོར་བ་དང་པོ་གསུམ་གྱི་སྐབས་སུ་སྒོམ་ལམ་གྱི་ཐ་སྙད་ཀྱིས་བསྟན་པའི་དག་སའི་ཡེ་
ཤེས་དང༌། སྐབས་གཉིས་པར་བཤད་པའི་ཟག་བཅས་སྒོམ་ལམ་གསུམ་པོ་དེ་ལ་སྒོམ་ལམ་དངོས་
བཏགས་ཀྱི་ཁྱད་པར་འབྱེད་མི་རིགས་པར་ཐལ། དེ་དག་ཐམས་ཅད་ས་དགུའི་དབྱེ་གཞིར་གྱུར་
བའི་སྒོམ་ལམ་མ་ཡིན་པར་མཚུངས་པའི་ཕྱིར། ཁྱབ་པ་ཁས། འདོད་ན། ཁྱེད་རང་གིས་
ཁྱད་པར་དངོས་སུ་ཕྱེ་བ་དང་འགལ་ལོ། །ཡང་ཁ་ཅིག་ན་རེ། སྦྱོར་བ་དང་པོ་གསུམ་གྱི་ལམ་
གསུམ་བཏགས་པ་བ་ཡིན་པ་མི་འཐད་པས། སློབ་དཔོན་གྱི་བཟློས་སྤོང་གི་གཞུང་གི་དགོངས་
པའང་ལམ་གསུམ་མཚན་ཉིད་པར་སྨྲ་ལ། དེའི་ཚུལ་ཡང་ཇི་ལྟ་བུ་ཞེ་ན། ས་བརྒྱད་པའི་ཡེ་
ཤེས་ཀྱི་དབྱེ་བ་གསུམ་རྟོགས་པའི་དོན་དུ། རྣམ་ཀུན་གྱི་སྐབས་སུ་ལམ་གསུམ་དང༌། ས་དགུ་
པ་དང་། ས་བཅུ་པའི་དཀྱིལ་སྟོད་ཀྱི་ཆ་གཉིས་རྟོགས་པའི་དོན་དུ་རྩེ་མོའི་སྐབས་སུ་དང༌། ས་
བཅུ་པའི་དཀྱིལ་སྨད་ལ་ཆ་གསུམ་དུ་ཕྱེ་བ་རྟོགས་པའི་དོན་དུ་མཐར་གྱིས་པའི་སྐབས་སུ་ལམ་
གསུམ་མཚན་ཉིད་པ་དག་བསྟན་པ་ཡིན་ནོ། །དེ་ལ་དགོས་པ་ཅི་ཡོད་ཅེ་ན།དག་སར་འབད་རྩོལ་
ཉེ་བར་ཞི་བས་དག་སའི་ཟག་མེད་ཡེ་ཤེས་ཐམས་ཅད་ཅིག་ཅར་སྐྱེའམ་སྙམ་པའི་དོགས་པ་དགག་
པའི་ཆེད་དུ་ལམ་གསུམ་པོ་མཚན་ཉིད་པ་དག་བསྟན་པས། དག་སའི་ཟག་མེད་ཡེ་ཤེས་ཆུང་
འབྲིང་ཆེ་གསུམ་དག་མཚོན་ནས་བསྟན་པ་ཡིན་ནོ། །མཚོན་ནུས་པའི་རྒྱུ་མཚན། དམིགས་
རྣམ་མཚུངས་ཤིང་རིམ་གྱིས་སྐྱེ་བར་ཆོས་མཐུན་པས་སོ་ཞེས་ཟེར་རོ། །དེ་ཡང་མི་འཐད་དེ།
ཤེས་བྱ་ཆོས་ཅན། སྐབས་དང་པོ་གསུམ་དུ་སྦྱོར་མཐོང་སྒོམ་གསུམ་ལན་གསུམ་བསྟན་པས་
ཀྱང་དག་སའི་ཡེ་ཤེས་ཟག་མེད་ཆུང་འབྲིང་ཆེ་གསུམ་དེ་དག་མཚོན་ནུས་པར་ཐལ། དེ་དག་
དང་དམིགས་རྣམ་མཚུངས་ཤིང་རིམ་གྱིས་སྐྱེ་བར་ཆོས་མཐུན་པའི་ཕྱིར། རྟགས་ཁྱབ་ཁས།
234

འདོད་ན། སྐབས་དང་པོ་གསུམ་དུ་སྦྱོར་མཐོང་སྒོམ་གསུམ་བསྟན་པ་ཉིད་ཀྱིས་ཡེ་ཤེས་དེ་དག་
ཅིག་ཅར་སྐྱེ་བའི་དོགས་པ་ཁེགས་ཟིན་པའི་ཕྱིར་ན་དོགས་པ་དེ་བཅད་པའི་ཕྱིར་དུ་སྦྱོར་བ་དང་
པོ་གསུམ་དུ་ལམ་གསུམ་བསྟན་པ་དོན་མེད་པར་ཐལ་ལོ། །གཞན་ཡང་ལམ་གསུམ་དང་རིམ་
གྱིས་སྐྱེ་བར་ཆོས་མཐུན་པས་ཡེ་ཤེས་དེ་དག་ཅིག་ཅར་སྐྱེ་བའི་དོགས་པ་གཅོད་པ་དང་མི་འཐད་
པར་བཤད་ཟིན་ཅིང་། ཟག་མེད་ཀྱི་ཡེ་ཤེས་ཆུང་ངུ་དང་འབྲིང་དང་ཆེན་པོ་ཞེས་པའང་ས་བཅུ་
པའི་དཀྱིལ་སྟོད་དཀྱིལ་སྨད་དུ་ཕྱེ་བའི་ཆ་སོགས་ལ་བྱེད་པ་ལ་རྒྱུ་མཚན་གང་ཡང་མེད་པའི་ཕྱིར་
ཡིད་བརྟན་མི་རུང་ངོ་། །གཉིས་པ་རང་གི་ལུགས་ལ། སྐབས་དང་པོ་གསུམ་དུ་ལམ་གསུམ་
བསྟན་པ་རྣམས་མི་བཟློས་པར་བསྟན་པ་ནི། རྣམ་པ་ཐམས་ཅད་མཁྱེན་པ་ཉིད་ལ་སོགས་;
མངོན་པར་རྟོགས་པ་རྣམ་པ་གསུམ་གྱི་སྐབས་ལ་ནི་ཆོས་ཅན། འཇིག་རྟེན་པའི་ངེས་པར་འབྱེད་
པའི་ཆ་དང་མཐུན་པ་རྟོགས་པ་སྔོན་དུ་འགྲོ་བས་འཇིག་རྟེན་ལས་འདས་པ་མཐོང་བའི་ལམ་དང་
སྒོམ་པའི་ལམ་རྟོགས་པའི་ཚུལ་ཅི་རིགས་པར། ལམ་གསུམ་བསྟན་པ་ཡིན་ཀྱང་བཟློས་པའི་
སྐྱོན་མེད་དེ། ཉན་རང་ལས་ཁྱད་པར་འཕགས་པའི་ཆོས་ཀྱི་བདག་མེད་རྟོགས་ཚུལ་གྱི་རྣམ་
པ་བཅུ་གཉིས་དང༌། ལམ་གསུམ་དང༌། གཞི་ཐམས་ཅད་གང་ཟག་གི་བདག་མེད་པར་རྣམ་
པར་བསྒོམ་པའི་དབྱེ་བས་དགོས་པ་དང་སྟོན་ཚུལ་ཐ་དད་པའི་ཕྱིར། སྦྱོར་བ་དང་པོ་གསུམ་
དུ་བསྟན་པ་མི་བཟློས་པར་བསྟན་པ་ནི། རྣམ་པ་ཀུན་མངོན་པར་རྫོགས་པར་རྟོགས་པ་ལ་སོགས་
པ་སྦྱོར་བ་དང་པོ་གསུམ་གྱི་སྐབས་ལ་ནི་ལན་གསུམ་གསུམ་བསྟན་ཀྱང་བཟློས་པའི་སྐྱོན་མེད་
དེ༑ འདི་ལྟར་ངེས་འབྱེད་ཆ་མཐུན་གྱི་ངོ་བོར་གྱུར་པའི་སྦྱོར་བ་གསུམ་གོམས་པར་བྱས་ནས།
སྒོམ་པ་གོང་ནས་གོང་གི་གནས་སྐབས་ཀྱི་ཁྱད་པར་གྱི་རྣམ་པ་ཐམས་ཅད་དུ་འཇིག་རྟེན་པ་ལས་
ཁྱད་པར་དུ་འཕགས་པའི་འཇིག་རྟེན་ལས་འདས་པའི་ལམ་གྱིས་བསྡུས་པའི་ཡེ་ཤེས་ཟག་པ་མེད་
པ་ཆུང་ངུས་མཐོང་ལམ་དང་། འབྲིང་མ་དག་ས་བདུན་དང༌། ཆེན་པོ་དག་པའི་ཡེ་ཤེས་ཀྱིས་
བསྡུས་པའི་སྦྱོར་བ་རྣམས་སྐྱེ་བའི་སྒོ་ནས་སྦྱོར་བ་གསུམ་པོ་རེ་རེའ ང་ལམ་གསུམ་ཀའི་གནས་
སྐབས་སུ་རིམ་གྱིས་སྐྱེ་བ་ཡིན་པས་རྣམ་རྫོགས་སྦྱོར་བ་ཐམས་ཅད་སྦྱོར་ལམ་ལྟ་བུའི་གནས་སྐབས་
235

སུ་རྒྱུན་གཅིག་པ་ཅིག་ཅར་རྫོགས་པར་སྐྱེས་ནས་དེའི་རྗེས་སུ་རྩེ་སྦྱོར་ཐམས་ཅད་མཐོང་ལམ་
ལྟ་བུའི་སྐབས་སུ་རྒྱུན་གཅིག་པ་ཅིག་ཅར་རྫོགས་པར་སྐྱེས། དེའི་རྗེས་སུ་མ་དག་ས་བདུན་ལྟ་
བུའི་སྐབས་སུ་མཐར་གྱིས་སྦྱོར་བ་ཐམས་ཅད་རྒྱུན་གཅིག་ལ་ཅིག་ཅར་རྫོགས་པར་སྐྱེ་བའི་ལམ་
གསུམ་པོ་རེ་རེའི་སྐབས་སུའང་། སྦྱོར་བ་གསུམ་པོ་ཚང་བར་སྐྱེ་བ་མིན་ནམ་སྙམ་པའི་དོགས་
པ་སྐྱེ་བ་དགག་པར་བྱ་བའི་ཕྱིར་དང༌། སྦྱོར་བ་གསུམ་པོ་སྟོན་པ་ན་རེ་རེའི་སྐབས་སུའང་ངེས་
པར་འབྱེད་པའི་ཆ་ལ་སོགས་པ་ལམ་གསུམ་ཀའི་ཐ་སྙད་དངོས་སུ་སྨོས་པའི་སྒོ་ནས་གསུངས་
པ་ཡིན་པར་ཤེས་པར་བྱའོ། །འོ་ན་མཐར་གྱིས་པའི་སྦྱོར་བའི་སྐབས་སུ་ཐ་སྙད་དངོས་སུ་ཇི་
ལྟར་སྨོས་ཞེ་ན། མིང་གི་ཐ་སྙད་དངོས་སུ་མ་སྨྲོས་ཀྱང༌། ལམ་དེ་དང་དེ་སྟོན་པའི་དབང་དུ་
བྱས་པའི་སྒྲའི་ཐ་སྙད་དངོས་སུ་སྨོས་པ་ཡིན་པས་སྐྱོན་མེད་དོ། །ངག་དོན་ནི། རྗེ་བཙུན་ཆོས་
ཅན། སྦྱོར་བ་དང་པོ་གསུམ་ཀའི་སྐབས་སུ་ལམ་གསུམ་ཀ་སྟོན་པའི་སྒྲའི་ཐ་སྙད་དངོས་སུ་སྨོས་
པའི་སྒོ་ནས་གསུངས་པ་ལ་དགོས་པ་ཡོད་དེ། ལམ་གསུམ་པོ་རེ་རེའི་གནས་སྐབས་ན་ཡང་སྦྱོར་
བ་གསུམ་ཀ་ཡོད་པ་མིན་པར་ལམ་རེ་རེ་ཁོ་ནའི་སྐབས་སུ་སྦྱོར་བ་རེ་རེ་ཁོ་ན་རྒྱུན་གཅིག་ལ་ཅིག་
ཅར་རྫོགས་པར་སྐྱེའམ་སྙམ་པའི་དོགས་པ་འབྱུང་བ་དགག་པའི་ཆེད་དུ་དེ་ལྟར་གསུངས་པའི་
ཕྱིར། ཁོ་བོ་འབའ་ཞིག་གིས་དཔྱིས་ཕྱིན་པར་བཤད་པ་ལ་བློ་གྲོས་ལྡན་པ་དག་དགའ་བར་བྱོས་
ཤིག །
གསུམ་པ་སྐྱེས་པ་ཁྱད་པར་དུ་གྱུར་པའི་རྟགས་ཀྱི་རབ་དབྱེ་བཤད་པ་ལ་སྤྱིའི་དོན་དང་།
ཡན་ལག་གི་དོན་ནོ། །དང་པོ་ནི། ཕྱིར་མི་ལྡོག་པའི་དོན་ནི་གང་། དེར་སྒྲུབ་པའི་རྟགས་ཀྱང་
ཇི་ལྟ་བུ། རྟགས་དེ་དག་གིས་ཕྱིར་མི་ལྡོག་པར་སྒྲུབ་ཚུལ་ཡང་གང་ཞིག་ཡིན་ཅེ་ན། དེ་ལ་
ཕྱིར་མི་ལྡོག་པ་ནི་གཉིས་ཏེ། བསམ་པ་ཕྱིར་མི་ལྡོག་པ་དང་། སྦྱོར་བ་ཕྱིར་མི་ལྡོག་པའོ། །དང་
པོ་ནི། རང་དོན་ཡིད་བྱེད་ཀྱི་བློ་ནམ་ཡང་མི་སྐྱེ་བར་གྱུར་པ་ཡིན་ལ། གཉིས་པ་ནི། སྦྱོར་
བས་ཐེག་དམན་གྱི་ལམ་ལ་སློབ་མི་སྲིད་པའོ། །ཕྱིར་མི་ལྡོག་པའི་གང་ཟག་གཉིས་ཏེ། རིགས་
ཀྱི་སྟོབས་ཀྱིས་ཕྱིར་མི་ལྡོག་པ་དང་། རྟོགས་པའི་སྟོབས་ཀྱིས་ཕྱིར་མི་ལྡོག་པའོ། །དང་པོ་ནི།
236

ཐེག་ཆེན་དུ་རིགས་ངེས་པས་སེམས་བསྐྱེད་པ་ཙམ་ནས་རྫོགས་བྱང་ལས་ཕྱིར་མི་ལྡོག་
པའོ། །གཉིས་པ་ནི། ཐེག་ཆེན་གྱི་རྟོགས་པ་ཁྱད་པར་ཅན་རྒྱུད་ལ་སྐྱེས་པའི་སྟོབས་ཀྱིས་ཕྱིར་
མི་ལྡོག་པའོ། །དེ་ལ་རིགས་ངེས་པ་ནི། སྦྱོར་བའི་སྔོན་དུ་སྙིང་རྗེ་དང༌། ཞེས་སོགས་ཀྱིས་
རིགས་ཀྱི་རྟགས་ལས་ཤེས་ལ། རྟོགས་པའི་སྟོབས་ཀྱིས་ཕྱིར་མི་ལྡོག་པ་ནི་འདིར་བཤད་པའི་
རྟགས་རྣམས་ཀྱིས་དཔོག་པ་ཡིན་ནོ། །དེའི་ཕྱིར་འདིར་བཤད་པའི་རྟགས་རྣམས་ནི་རྟོགས་པའི་
སྟོབས་ཀྱིས་ཕྱིར་མི་ལྡོག་པའི་རྟགས་ཡིན་ལ། དེ་ཡང་རིགས་ཀྱི་སྟོབས་ཀྱིས་ཕྱིར་མི་ལྡོག་པ་
ཡིན་ཀྱང་། རྟོགས་པའི་སྟོབས་ཀྱིས་ཀྱང་ཕྱིར་མི་ལྡོག་པ་ཐོབ་པ་ལ་འགལ་བ་མེད་དེ། དེ་ལྟར་
ན་སྦྱོར་ལམ་དུ་ངན་འགྲོ་རྒྱུན་ཆད་པའི་ཕྱིར་བརྟགས་མིན་འགོག་པ་ཐོབ་ཀྱང་སླར་ཡང་མཐོང་
ལམ་དུ་ངན་འགྲོའི་ས་བོན་བཅོམ་པའི་སྒོ་ནས་རྟགས་ཐོབ་པ་བཞིན་ནོ། །དེ་བས་ན་རིགས་སྟོབས་
ཀྱིས་ཕྱིར་མི་ལྡོག་པ་ཡིན་ཀྱང་ཇི་སྲིད་རྟོགས་པའི་སྟོབས་ཀྱིས་ཕྱིར་མི་ལྡོག་པ་མ་ཐོབ་ཀྱི་བར་
དུ་འདིར་བཤད་པའི་ཕྱིར་མི་ལྡོག་གི་རྟགས་འདི་དག་འཐོབ་པ་མིན་ནོ། །དེའི་ཕྱིར་འདིར་བཤད་
པའི་རྟགས་ཀྱིས་ཕྱིར་མི་ལྡོག་པ་དཔག་པར་བྱ་བའི་གང་ཟག་ནི་རིགས་ངེས་པ་དང་། མ་ངེས་
པའི་བྱང་སེམས་རྟོགས་པའི་སྟོབས་ཀྱིས་ཕྱིར་མི་ལྡོག་ཐོབ་པ་དག་གོ། །དེ་ཡང་རྟོགས་པའི་སྟོབས་
ཀྱིས་ཕྱིར་མི་ལྡོག་པའི་གང་ཟག་ནི་གསུམ་སྟེ༑ སྦྱོར་ལམ་པ་དང༌། མ་དག་ས་བ་དང་། དག་
ས་ལ་གནས་པའོ། །དེ་དག་ལས། མ་ངེས་པའི་རིགས་ཅན་གྱི་སྦྱོར་ལམ་པ་དབང་རྣོན་ཕྱིར་
མི་ལྡོག་པར་སྒྲུབ་པ་ཡིན་གྱི། དབང་འབྲིང་དང་དབང་རྟུལ་སྒྲུབ་མི་ནུས་པ་དང༌། ས་བརྒྱད་
པ་ཐོབ་ནས་དབང་པོ་རྣོ་རྟུལ་ཐམས་ཅད་ཕྱིར་མི་ལྡོག་པར་འགྲེལ་ཆེན་ལས་གོང་དུ་དྲངས་པ་
ལྟར་དངོས་སུ་གསུངས་པའི་ཤུགས་ཀྱིས་མཐོང་ལམ་མ་དག་ས་ལ་གནས་པ་དབང་འབྲིང་དང་
དབང་རྣོན་སྒྲུབ་ནུས་ཤིང་དབང་རྟུལ་སྒྲུབ་མི་ནུས་པར་ཤུགས་ལ་ཤེས་སོ། །དེ་དག་ཕྱིར་མི་
ལྡོག་པར་སྒྲུབ་པའི་རྟགས་ནི་མདོ་ལས་ཉི་ཤུ་དང་བཅུ་དྲུག་ལ་སོགས་པ་གསུངས་པ་གདུལ་བྱ་
ཉེ་བའི་བསམ་པ་ལ་བལྟོས་པ་ཡིན་གྱི་ཡང་དག་པར་ན་འབྲས་བུ་བྱང་ཆེན་བསྐྱེད་པ་ལ་ནུས་པ་
མཐུ་ཅན་དུ་གྱུར་བའི་ཐབས་ཤེས་ཁྱད་པར་ཅན་དང་། དེས་ཀུན་ནས་བསླང་བའི་ལུས་ངག་
237

གི་རྣམ་པར་རིག་བྱེད་ཁྱད་པར་ཅན་དག་ཡིན་ནོ། །གཞན་དག་ན་རེ། ཐབས་ཤེས་ཁྱད་པར་
ཅན་ཕ་རོལ་པོས་མ་གྲུབ་བས་ལུས་ངག་གི་རིག་བྱེད་ཁོ་ན་རྟགས་ཡིན་ནོ་ཞེས་ཟེར་རོ། །དེ་ལྟ་
ན་ཐབས་ཤེས་ཕ་རོལ་པོས་ལུས་ངག་གི་རྟགས་ལས་ཀྱང་རྟོགས་མི་ནུས་སམ་ནུས། དང་པོ་ལྟར་
ན་ལུས་ངག་གི་རྟགས་ལས་ཕྱིར་མི་ལྡོག་པར་ཡང་སྒྲུབ་མི་ནུས་པར་ཐལ་ལོ། །ནུས་ན་རྟགས་
ཡང་དག་གི་ཕྱོགས་ཆོས་ཡིན་ན་ཕྱིར་རྒོལ་གྱིས་གྲུབ་པས་ཁྱབ་པར་ཐལ། ཐབས་ཤེས་ཕྱིར་རྒོལ་
གྱིས་ལུས་ངག་གི་རྟགས་ལས་རྟོགས་ནུས་ཀྱང་མངོན་སུམ་གྱིས་མ་གྲུབ་པས་དེ་ཉིད་ཕྱིར་མི་ལྡོག་
ཏུ་སྒྲུབ་པའི་རྟགས་སུ་མི་རུང་བའི་ཕྱིར་རོ། །འོ་ན་སོ་སོ་རང་གི་རིག་པའི་སྐད་ཅིག་མ་རྣམས་
ཇི་ལྟར་གཞན་ཡིད་ཆེས་པར་བྱེད་པའི་མཚན་ཉིད་དག་ཡིན་ཞེས་གསུངས་པ་ཇི་ལྟར་དྲང་ཞེ་ན།
དེའི་དོན་ནི། རྣལ་འབྱོར་པ་བྱང་འཕགས་རྣམས་ཀྱི་རྗེས་ཐོབ་ཀྱི་ཐ་སྙད་ནི། སེམས་ཅན་གདུལ་
བའི་དགོས་པའི་དབང་མ་གཏོགས་པར་ཐམས་ཅད་དུ་མཉམ་གཞག་གིས་རྟོགས་པ་དང་རྗེས་སུ་
མཐུན་པ་མིན་ན་དེ་དག་གི་ལུས་ངག་གི་ཐ་སྙད་དེ་དག་ཇི་ལྟར་གཞན་བྱང་འཕགས་ལ་ཐབས་
ཤེས་ཁྱད་པར་ཅན་ཡོད་པར་ཡིད་ཆེས་པར་བྱེད་པའི་མཚན་ཉིད་དག་ཡིན་ཏེ་མིན་པར་ཐལ་ལོ་
ཞེས་པའོ། །རྟགས་ཀྱིས་སྒྲུབ་པའི་ཚུལ་ནི། བྱང་སེམས་སྦྱོར་ལམ་པ་དབང་རྣོན་ཡིན་པ་ལ།
ཕྱིར་རྒོལ་གྱིས་སྦྱོར་ལམ་པ་དབང་རྣོན་ཡིན་པར་མ་ངེས་ཤིང་། བྱང་སེམས་ཙམ་ཡིན་པར་
ངེས་པའམ། སྦྱོར་ལམ་པ་དབང་རྣོན་ཡིན་པར་ངེས་ཀྱང་དེ་ཉིད་ལ་རྫོགས་བྱང་ལས་ཕྱིར་མི་
ལྡོག་པས་ཁྱབ་པར་མ་ངེས་པར་འདི་བླ་མེད་རྫོགས་བྱང་ལས་ཕྱིར་ལྡོག་གམ་མི་ལྡོག་སྙམ་དུ་ཐེ་
ཚོམ་ཟ་བའི་ངོར་སྔ་རྒོལ་ཀྱང་བྱང་སེམས་དེ་ཉིད་དམ། གང་ཟག་གཞན་གྱིས་བྱང་སེམས་དེ་
ཆོས་ཅན། བླ་མེད་རྫོགས་བྱུང་ལས་ཕྱིར་མི་ལྡོག་སྟེ། རང་དོན་ཡིད་བྱེད་སྐྱེ་བའི་གོ་སྐབས་
མེད་པའི་ཐབས་ཤེས་ཁྱད་པར་ཅན་དང་། འཛིན་པ་ཆོས་ཀྱི་བདག་འཛིན་ལ་གནོད་བྱེད་སྟོབས་
ལྡན་དུ་གྱུར་པའི་སྒོམ་བྱུང་གི་ཤེས་རབ་ཁྱད་པར་ཅན་དང་ལྡན་པའི་བྱང་སེམས་ཡིན་པའི་ཕྱིར།
ཞེས་འགོད་པར་བྱེད་ལ། དེའི་ཕྱོགས་ཆོས་རྗེས་ཐོབ་ལུས་ངག་གི་རྟགས་ལས་སྒྲུབ་དགོས་
སོ༑ ༑ཁྱབ་པ་ནི། དེ་ལྟ་བུའི་ཐབས་ཤེས་ཁྱད་པར་ཅན་གྱིས་རྫོགས་བྱང་བསྐྱེད་པ་ལ་འགལ་
238

རྐྱེན་གྱིས་གེགས་བྱེད་མི་ནུས་ཤིང༌། གེགས་མ་བྱས་ན་རྫོགས་བྱང་བསྐྱེད་པར་ངེས་པའི་ཕྱིར།
ཞེས་པའི་རྟགས་ཀྱིས་སྒྲུབ་ལ། རྫོགས་བྱང་བསྐྱེད་པའི་གེགས་ནི་སེམས་ཅན་གྱི་དོན་ལ་མི་སྤྲོ་
བ་དང༌། ཤེས་བྱའི་སྒྲིབ་པ་གཉིས་སུ་ཟད་ལ། དང་པོ་གང་ཟག་དེའི་རྒྱུད་ལ་འབྱུང་མི་སྲིད་
ཅིང་གཉིས་པས་གང་ཟག་དེའི་རྒྱུད་ཀྱི་ཆོས་ཀྱི་བདག་མེད་རྟོགས་པའི་ཤེས་རབ་གོམས་བྱ་ལ་
གསལ་སྣང་རབ་ཀྱི་མཐར་ཐུག་པར་འགྲོ་བའི་ནུས་པ་ཉམས་པར་བྱེད་མི་ནུས་པའི་ཕྱིར་རོ། །དེས་
ན་གང་དག་ཕྱིར་མི་ལྡོག་གི་རྟགས་ཀྱི་ཁྱབ་འབྲེལ་ལུང་ཁོ་ནས་གྲུབ་དགོས་པར་འདོད་པ་དེ་དག་
གིས་ནི་བདག་མེད་རྟོགས་པའི་ཤེས་རབ་ཀྱིས་ནི་བདག་འཛིན་སྤོང་བ་དང་། བྱང་ཆུབ་ཀྱི་སེམས་
ཁྱད་པར་ཅན་གྱིས་སྔོན་ཡིད་བྱེད་ཀྱི་བློ་འགོག་པ་ཙམ་དང༌། ཐེག་ཆེན་གྱི་ཐབས་ཤེས་ཀྱི་ནུས་
པ་མཐུ་ཅན་ལས་རྫོགས་པའི་སངས་རྒྱས་འབྱུང་བ་ཙམ་ཡང་དངོས་སྟོབས་ཀྱིས་སྒྲུབ་མི་ནུས་
པར་ཁས་ལེན་པ་ཡིན་པས། གང་ཟག་དེ་དག་གིས་རྫོགས་པའི་སངས་རྒྱས་ཤེས་བྱ་ལ་སྲིད་པ་
ཙམ་དུའང་རྟགས་ཀྱིས་སྒྲུབ་མི་ནུས་སོ། །དེ་ཡང་རྫོགས་བྱང་ལས་ཕྱིར་མི་ལྡོག་པར་འགྲུབ་
པ་ལ། ཕྱིར་ལྡོག་མི་སྲིད་པར་བསྒྲུབ་དགོས་ཀྱི་སངས་རྒྱས་རུང་ཙམ་དུ་བསྒྲུབ་པས་ཅི་ལའང་
མི་ཕན་ཏེ། སངས་རྒྱ་སྲིད་ན་ཕྱིར་ལྡོག་མི་སྲིད་པས་ཁྱབ་པའི་ཕྱིར་རོ། །དེས་རྫོགས་བྱང་ལས་
ཕྱིར་མི་ལྡོག་ཏུ་འགྲུབ་པ་ལ། དམན་པའི་བསམ་སྦྱོར་གང་གིས་ཀྱང་བར་མ་ཆོད་པར་སངས་
རྒྱ་ངེས་སུ་བསྒྲུབ་དགོས་སོ། །འོ་ན་འགྲེལ་ཆེན་ལས་རུང་བ་ཉིད་རྗེས་སུ་དཔག་པར་ངེས་པར་
གཟུང་བར་བྱའོ། ཞེས་བཤད་པ་ཅི་ཞེ་ན། གདོན་མི་ཟ་བར་རྫོགས་བྱང་ཐོབ་ཏུ་རུང་བ་ཁོ་ན་
དཔོག །ཅེས་པ་མིན་གྱི། སངས་རྒྱས་སྲིད་པ་ཙམ་དུ་སྒྲུབ་ཅེས་པ་མིན་ནོ། །དེ་ལ་ཇི་སྐད་
བཤད་པ་ནི་གཞན་ངོར་སྒྲུབ་པའི་དབང་དུ་བྱས་པ་ཡིན་ལ། སྔར་ཚོགས་ལམ་དུ་ཁྱབ་འབྲེལ་
ཐོས་བསམ་གྱིས་ངེས་པ་མ་བརྗེད་པར་ཡོད་པ་ལ་ཕྱིས་ཕྱོགས་ཆོས་རང་ལ་མྱོང་བས་གྲུབ་པ་ན།
ཁོ་བོ་རྫོགས་བྱང་ལས་ཕྱིར་མི་ལྡོག་པར་འགྱུར་རོ་སྙམ་དུ་གློ་བུར་བའི་རྟགས་ཡང་དག་ཏུ་འགྱུར་
བའང་སྲིད་དོ། །གཉིས་པ་ཡན་ལག་གི་དོན་ལ། སྤྱིའི་མཚམས་སྦྱར་བ་ནི། ཇི་སྐད་བཤད་
པའི་ངེས་པར་འབྱེད་པའི་ཆ་དང་མཐུན་པ་ཐོབ་པ་ལ་ཕྱིར་མི་ལྡོག་པའི་བྱང་ཆུབ་སེམས་དཔའི་
239

དགེ་འདུན་འབྱུང་བས་ཕྱིར་མི་ལྡོག་པའི་དགེ་འདུན་གྱི་མཚན་ཉིད་འཆད་དོ། །འགྱུར་འདི་ལྟར་
གདོན་ནོ། །གཉིས་པ་སོ་སོའི་དོན་བཤད་པ་ལ། བྱང་སེམས་གསུམ་ཕྱིར་མི་ལྡོག་པའི་དམ་
བཅའ་དགོད། དེ་སྒྲུབ་པའི་རྟགས་བཤད། དོན་བསྡུ་བའོ། །དང་པོ་ལ། རྩ་བ་ནི། ངེས་
འབྱེད་སོགས་སོ། །འགྲེལ་པ་ནི་སྲིད་ཞིའི་དགྲ་ལས་རྒྱལ་བའི་དཔའ་བོ་གང་དག་ངེས་པར་འབྱེད་
པའི་ཆ་དང་མཐུན་པ་བཞི་དང་། མཐོང་བ་དང་སྒོམ་པའི་ལམ་འཆད་པར་འགྱུར་བ་ལ་གནས་
པ་དེ་དག་ནི་ཆོས་ཅན། བྱང་ཆུབ་སེམས་དཔའ་སློབ་པ་ཕྱིར་མི་ལྡོག་པའི་དགེ་འདུན་ཡིན་ནོ། །འོག་
ནས་འཆད་པའི་རྟགས་དེ་དང་དེ་རྟོགས་པའི་ཚུལ་གྱིས་གནས་པའི་བྱང་སེམས་ཡིན་པའི་ཕྱིར།
གཉིས་པ་ལ་སྦྱོར་ལམ་དང་། མཐོང་ལམ་དང་།སྒོམ་ལམ་ལ་གནས་པའི་ཕྱིར་མི་ལྡོག་པའི་རྟགས་
སོ། །དང་པོ་ལ།མདོར་བསྟན། རྒྱས་པར་བཤད་པའོ། །དང་པོ་ལ། མཚམས་སྦྱར་ནི། གསུམ་
པོ་དེ་རྣམས་ཀྱི་ཕྱིར་མི་ལྡོག་པའི་མཚན་ཉིད་མ་འདྲེས་པ་གང་ཡིན་ཞེ་ན་རེ་ཤིག་སོགས་སོ། །རྩ་
བ་ནི། གཟུགས་ལ་སོགས་པ་ཅེས་སོ། །འགྲེལ་པ་ནི། གཟུགས་ལ་སོགས་པ་ལས་ལྡོག་པ་
དང་། ཐེ་ཚོམ་མེད་པ་ལ་སོགས་པའི་རྣམ་པ་ཉི་ཤུ་ཆོས་ཅན། ཁྱོད་ཀྱི་སྒོ་ནས་ངེས་པར་འབྱེད་
པའི་ཆ་དང་མཐུན་པ་ལ་སོགས་གཞན་པའི་དབང་རྣོན་རྣམས་ཀྱི་ཕྱིར་མི་ལྡོག་པའི་མཚན་ཉིད་
ཡིན་པར་ཤེས་པར་བྱ་བ་ཡིན་ཏེ། ཁྱོད་དེ་སྒྲུབ་ཀྱི་རྟགས་ཡང་དག་ཡིན་པའི་ཕྱིར། གཉིས་པ་
ལ་མཚམས་སྦྱར་ནི། ཡང་སོགས་སོ། །རྩ་བ་ནི། གཟུགས་ལ་སོགས་པས་ཞེས་སོ། །འགྲེལ་
པ་ནི། དྲོད་དང༌། རྩེ་མོ་དང་། བཟོད་པ་དང༌། ཆོས་ཀྱི་མཆོག་ལ་གནས་པའི་བྱང་ཆུབ་
སེམས་དཔའ་དབང་རྣོན་བླ་ན་མེད་པའི་བྱང་ཆུབ་ལས་ཕྱིར་མི་ལྡོག་པ་ཡིན་པར་རྟགས་ཉི་ཤུ་པོ་
འདི་དག་གིས་ཤེས་པར་བྱའོ། །ཉི་ཤུ་པོ་གང་ཞེ་ན། བཞི་ལས། དང་པོ་དྲོད་ཀྱི་རྟགས་ནི་
བདེན་པའི་ངོ་བོ་ཉིད་མེད་པ་གཟུགས་ལ་སོགས་པའི་ཆོས་ལས་བདེན་ཞེན་ལྡོག་པ་དང་། དཀོན་
མཆོག་ལ་ཤེས་ནས་དད་པ་ཐོབ་པས་ཐོ་ཚོམ་ཟད་པ་དང༌། སྨོན་ལམ་གྲུབ་པས་ལས་འབྲས་ལ་
སྐུར་བ་འདེབས་པའི་ལོག་པར་ལྟ་བ་ཅན་དང་། དམྱལ་བ་དང༌། ཡི་དྭགས་དང༌། དུད་འགྲོར་
སྐྱེ་བ་དང༌། སངས་རྒྱས་ཀྱི་བཀའ་མི་ཐོས་པ་དང༌། འཁོར་རྣམ་བཞི་མེད་པའི་ཡུལ་མཐའ་
240

འཁོབ་ཏུ་སྐྱེ་བ་དང་། ཡིད་དང་ལྕེའི་དབང་པོ་མ་ཚང་བ་རིམ་བཞིན་གླེན་པ་དང་ལྐུགས་པའི་
དངོས་པོ་དང༌། ལྷ་ཚེ་རིང་པོ་འདུ་ཤེས་མེད་པར་སྐྱེ་བ་ཞེས་བྱ་བ་མི་ཁོམ་པ་བརྒྱད་ཟད་པ་དང་།
སྙིང་རྗེས་བདག་དང་གཞན་དགེ་བའི་ཆོས་ལ་སྦྱོར་བ་དང༌། བདག་དང་གཞན་དུ་བརྗེ་བ་ཉིད་
ཀྱིས་སེམས་ཅན་གཞན་གྱི་ཡུལ་ལ་ཡོངས་སུ་བསྔོས་པས་སྦྱིན་པ་ལ་སོགས་པ་དང༌། དེར་མ་
ཟད་ཆོས་དེ་བཞིན་ཉིད་ཡང་དག་པར་རྟོགས་པས་སྟོང་ཉིད་ཟབ་མོའི་དོན་ལ་སོམ་ཉི་མི་བྱེད་པ་
དང་། གཅིག་ཏུ་གཞན་ལ་ཕན་པ་ཉིད་དུ་ཞུགས་པས་བྱམས་པའི་ལུས་དང་ངག་དང་ཡིད་ཀྱི་
ལས་དང༌། བསླབ་པ་གསུམ་གྱི་སྦྱོར་བ་ཕུན་སུམ་ཚོགས་པས་སྒྲིབ་པ་མེད་པའི་ཚུལ་ཁྲིམས་ལ་
བར་དུ་གཅོད་པའི་འདོད་པ་ལ་འདུན་པ་དང༌། གནོད་སེམས་དང༌། ཞི་གནས་ལ་བར་དུ་གཅོད་
པའི་གཉིད་དང༌། རྨུགས་བ་དང༌། ལྷག་མཐོང་ལ་བར་དུ་གཅོད་པའི་རྒོད་པ་དང་། ངན་པ་
བྱས་པ་ལ་ཡིད་ལ་བཞག་པའི་འགྱོད་པ་དང་། བཏང་སྙོམས་ལ་བར་དུ་གཅོད་པའི་ཐེ་ཚོམ་དང་
མི་འགྲོགས་པ་དང༌། ཞེས་ཏེ། དེ་ལ་གཉིད་རྨུགས་གཉིས་དང༌། རྒོད་འགྱོད་གཉིས་སྒྲིབ་པ་
རེ་རེར་བྱས་པ་ནི། རྒྱུ་དང་བྱེད་ལས་གཉེན་པོ་གཅིག་པའི་ཕྱིར་རོ། །གཉེན་པོ་སྟོང་ཉིད་རྣམ་
པར་སྒོམ་པ་ཉིད་ཀྱིས་མ་རིག་པ་དང༌། ལྟ་བའི་བག་ལ་ཉལ་ཐམས་ཅད་འཇོམས་པ་དང༌། བླང་
དོར་གྱི་གནས་ལ་སེམས་ཕྱིན་ཅི་ལོག་ཏུ་མ་ཡེངས་པར་རྟག་ཏུ་མཉམ་པར་བཞག་པ་ཉིད་ཀྱིས་
དྲན་པ་དང་ཤེས་བཞིན་དང་ལྡན་པ་དང༌། ཕྱི་ནང་གི་གཙང་སྦྲ་ཀུན་ཏུ་སྤྱོད་པ་ཉིད་ཀྱིས་གོས་
ལ་སོགས་པ་ཡོངས་སུ་སྤྱོད་པ་གཙང་བ་ཞེས་བྱ་བ་རྣམ་པ་བཅུ་གཅིག་གོ།ངག་དོན་ནི། སྦྱོར་
ལམ་དྲོད་ལ་གནས་པའི་བྱང་སེམས་དབང་རྣོན་ཆོས་ཅན། རྫོགས་བྱང་ལས་ཕྱིར་མི་ལྡོག་སྟེ།
གཟུགས་ལ་སོགས་པས་ལྡོག་པ་ལ་སོགས་པ་ཇི་སྐད་བཤད་པའི་རྟགས་པ་བཅུ་གཅིག་དང་ལྡན་
པའི་བྱང་སེམས་ཡིན་པའི་ཕྱིར། ཕྱོགས་ཆོས་གྲུབ་སྟེ། དེ་དག་ལས་མི་འཁྲུལ་པའི་རྗེས་ཐོབ་
ལུས་ངག་གི་ཐ་སྙད་བཅུ་གཅིག་མཐོང་བས་སོ། །གཉིས་པ་རྩེ་མོའི་རྟགས་ནི། དགེ་བའི་རྩ་་
བ་འཇིག་རྟེན་ཐ་མལ་བ་ལས་མངོན་པར་འཕགས་པ་ཐོབ་པ་ཉིད་ཀྱིས་ལུས་ལ་སྲིན་བུའི་རིགས་
བརྒྱད་ཁྲི་མི་འབྱུང་བ་དང༌། དགེ་བའི་རྩ་བ་སེམས་བསྐྱེད་སོགས་རྣམ་པར་དག་པས་རང་དོན་
241

ཡིད་བྱེད་ཀྱི་སེམས་གྱ་གྱུ་མེད་པ་དང༌། རྙེད་པ་དང་བཀུར་སྟི་ལ་སོགས་པ་ལ་མི་ལྟ་ང་ཉིད་ཀྱིས་
ཕྱག་དར་ཁྲོད་པ་ཉིད་ལ་སོགས་པ་སྦྱངས་པའི་ཡོན་ཏན་ཡང་དག་པར་ལེན་པ་དང་། སྦྱིན་པ་
ལ་སོགས་པ་ཕྱིན་དྲུག་འཇིག་རྟེན་པ་དང་ཉན་རང་ལས་ཁྱད་པར་དུ་གྱུར་པ་བསྒྲུབས་ངས་དེ་དག་
དང་འགལ་བ་སེར་སྣ་དང་འཆལ་པའི་ཚུལ་ཁྲིམས་ལ་སོགས་པ་མེད་པ་དང་། ཆོས་ཐམས་
ཅད་སྟོང་ཉིད་དུ་ཡང་དག་པར་སྡུད་པ་ཉིད་ཀྱིས་ཆོས་ཉིད་དང་མི་འགལ་བར་ཤེར་ཕྱིན་པའི་རྣམ་
ཐར་དང་ལྡན་པར་འགྲོ་བ་དང༌། སྙིང་རྗེས་འགྲོ་བ་ཉིད་ཀྱིས་བྱས་པ་ཉིད་ཀྱིས་གཞན་གྱི་དོན་
དུ་དམྱལ་བར་ཡང་འགྲོ་འདོད་པ་ཞེས་བྱ་བ་རྣམ་པ་དྲུག་གོ །ངག་དོན་ནི་རྩེ་མོ་ལ་གནས་པའི་
བྱང་སེམས་དབང་རྣོན་ཆོས་ཅན། རྫོགས་བྱང་ལས་ཕྱིར་མི་ལྡོག་སྟེ། དགེ་རྩ་འཇིག་རྟེན་ལས་
མངོན་པར་འཕགས་པ་སོགས་བཤད་པའི་རྟགས་དྲུག་དང་ལྡན་པའི་བྱང་སེམས་ཡིན་པའི་ཕྱིར།
གསུམ་པ་བཟོད་པའི་རྟགས་ནི། རང་གི་རྟོགས་པ་ལ་ཡིད་ཆེས་པའི་ཆོས་ཉིད་ཀྱིས་བདུད་སོགས་
གཞན་གྱིས་ལམ་གཞན་དུ་བཀྲིར་མི་བཏུབ་པ་དང༌། སངས་རྒྱས་ཉིད་ཀྱི་ཐབས་ཤེས་པ་ལ་མཁས་
པ་ཉིད་ཀྱིས་ཕྱིན་དྲུག་དང་འགལ་བ་ལམ་ལྟར་བཅོས་པ་ཉེ་བར་སྟོན་པ་བདུད་ཉིད་དུ་རྟོགས་པ་
ཅེས་བྱ་བ་རྣམ་པ་གཉིས་སོ། །ངག་དོན་ནི། བཟོད་པ་ལ་གནས་པའི་བྱང་སེམས་དབང་རྣོན་
ཆོས་ཅན། རྫོགས་བྱང་ལས་ཕྱིར་མི་ལྡོག་སྟེ། གཞན་གྱིས་བཀྲིར་མི་བཏུབ་པ་ལ་སོགས་པའི་
རྟགས་གཉིས་དང་ལྡན་པའི་བྱང་སེམས་ཡིན་པའི་ཕྱིར། བཞི་པ་ཆོས་མཆོག་གི་རྟགས་ནི། ཆོས་
མཆོག་ལ་གནས་པའི་བྱང་སེམས་དབང་རྣོན་ཆོས་ཅན། རྫོགས་བྱང་ལས་ཕྱིར་མི་ལྡོག་སྟེ། འཁོར་
གསུམ་རྣམ་པར་དག་པས་སྤྱོད་པ་ཐམས་ཅད་ལ་སངས་རྒྱས་དགྱེས་པ་ཅེས་བྱ་བ་རྟགས་རྣམ་
པ་གཅིག་དང་ལྡན་པའི་བྱང་སེམས་ཡིན་པའི་ཕྱིར། གཉིས་པ་ལ་མདོར་བསྟན། རྒྱས་པར་
བཤད་པའོ། །དང་པོ་ལ་མཚམས་སྦྱར་ནི། ངེས་པར་འབྱེད་པའི་སོགས་སོ། །རྩ་བ་ནི། མཐོང་
བའི་སོགས་སོ། །འགྲེལ་པ་ནི་སྡུག་བསྔལ་ལ་སོགས་པའི་བདེན་པའི་སྒོ་ནས་ཆོས་དང་རྗེས་སུ་
ཤེས་པའི་བཟོད་པ་དང་། ཤེས་པའི་སྐད་ཅིག་མ་བཅུ་དྲུག་གི་མིང་ཅན་རྒྱས་བཤད་ནས་འཆད་
པའི་རྟགས་བཅུ་དྲུག་ནི་ཆོས་ཅན། བྱང་ཆུབ་སེམས་དཔའ་མཐོང་བའི་ལམ་ལ་གནས་པའི་ཕྱིར་
242

མི་ལྡོག་པའི་ཤེས་བྱེད་ཀྱི་མཚན་ཉིད་ཡིན་ཏེ། དེ་སྒྲུབ་ཀྱི་རྟགས་ཡང་དག་ཡིན་པའི་ཕྱིར། གཉིས་
པ་ལ་མཚམས་སྦྱར་ནི། སྐད་ཅིག་མ་སོགས་སོ། །རྩ་བ་ནི། གཟུགས་སོགས་ཞེས་སོ། །འགྲེལ་
བ་ལ་རྟགས་ཀྱི་རབ་དབྱེ་དང་། རྟགས་ཀྱི་ངོ་བོ་ལ་དོགས་པ་བཅད་པའོ། །དང་པོ་ལ་བཞི་ལས།
དང་པོ་སྡུག་བསྔལ་བདེན་པའི་སྐད་ཅིག་མའི་རྣམ་པ་ནི་དོན་དམ་པར་རང་གི་མཚན་ཉིད་སྟོང་
པ་ཉིད་ཀྱིས་གཟུགས་ལ་སོགས་པ་ཆོས་སུ་བདེན་པར་རྟོགས་པ་ལས་ལྡོག་པ་དང༌། སངས་རྒྱས་
ལ་སོགས་པས་བྱིན་གྱིས་བརླབས་པས་བླ་ན་མེད་པའི་བྱང་ཆུབ་ཀྱི་སེམས་མི་གཡོ་བར་བརྟན་
པ་ཉིད་དང་། ཐེག་པ་ཆེན་པོའི་ཆོས་ཁྱད་པར་ཅན་བསྒྲུབས་པས་ཉན་ཐོས་དང་རང་སངས་རྒྱས་
ཀྱི་ཐེག་པ་ལས་སེམས་རྣམ་པར་ལོག་པ་དང༌། སྟོང་ཉིད་རྟོགས་པའི་ཆོས་རབ་ཏུ་རྣམ་པར་འབྱེད་
པའི་མཐུས་བསམ་གཏན་དང་གཟུགས་མེད་སྙོམས་པར་འཇུག་པ་ལ་སོགས་པར་སྐྱེ་བའི་ཡན་
ལག་ཡོངས་སུ་ཟད་པར་ཞེས་བྱ་བ་ནི་སྡུག་བསྔལ་གྱི་བདེན་པའི་རྣམ་པ་ཡིན་ནོ། །གཉིས་པ་
ཀུན་འབྱུང་གི་སྐད་ཅིག་མ་ནི། མཐོང་སྤང་གི་མི་དགེ་བ་དང་བྲལ་བ་ཉིད་ཀྱིས་ལུས་དང་སེམས་
ཡང་ཞིང་ལས་སུ་རུང་བ་ཉིད་དང་། སེམས་ཅན་གདུལ་བའི་ཐབས་ལ་མཁས་པའི་མཐུས། མངོན་
པར་ཞེན་པ་མེད་པར་འདོད་པ་ལ་ཉེ་བར་སྤྱོད་པ་དང༌། ཡུལ་གྱི་ཉེས་དམིགས་མཐོང་བས་རྟག་
ཏུ་ཚངས་པར་སྤྱོད་པ་ཉིད་དང་། བྱང་ཆུབ་ཀྱི་སེམས་མི་བརྗེད་པ་ལ་དབང་བའི་སྐྱེས་བུ་དམ་
པའི་ཡོ་བྱད་ཡང་དག་པར་རྣམ་པར་དག་པ་ཉིད་ཅེས་བྱ་བ་བཞི་ནི་ཀུན་འབྱུང་གི་རྣམ་པ་ཡིན་
ནོ༑ ༑གསུམ་པ་འགོག་པའི་རྣམ་པ་ལ་བཞི་ལས། དང་པོ་ཆོས་བཟོད་ཀྱི་མིང་གིས་བསྟན་པའི་
སྐད་ཅིག་མ་ནི། སྟོང་པ་ཉིད་མངོན་སུམ་དུ་རྟོགས་པ་ལ་གནས་པ་ཉིད་ཀྱིས་ཕུང་པོ་དང་། སྐྱེ་
མཆེད་དང་ཁམས་རྣམས་ལ་སྦྱོར་བ་དང་། རྗེས་སུ་སྦྱོར་བ་དག་ཏུ་མི་བྱའོ་ཞེས་མདོ་ལས་གསུངས་
པ་དེ་ལྟར་དང་པོར་ཞེན་པས་སྦྱོར་བ་དང་། རྒྱུན་དུ་ཞེན་པས་རྗེས་སུ་སྦྱོར་བའི་གནས་པ་སོ་
སོར་བཀག་པའོ། །གཉིས་པ་འགོག་པ་ལ་ཆོས་ཤེས་པའི་མིང་གིས་བསྟན་པ་ནི། མཐོང་ལམ་
གྱི་མི་མཐུན་པའི་ཕྱོགས་བསལ་བའི་རྣམ་གྲོལ་ལམ་ཡིན་པ་ཉིད་ཀྱིས་མཐོང་ལམ་གྱི་རྟོགས་པའི་
བར་ཆད་བྱེད་པའི་ཆོས་རྣམས་ལ་སྔ་མ་བཞིན་ད་སྦྱོར་བ་དང་རྗེས་སུ་སྦྱོར་བའི་གནས་པ་སོ་སོར་
243

བཀག་པའོ། །གསུམ་པ་འགོག་པ་ལ་རྗེས་བཟོད་ཀྱི་མིང་གིས་བསྟན་པའི་རྣམ་པ་ནི། རྣམ་པར་
དག་པའི་སྐྱོན་ཡོངས་སུ་ཤེས་པ་ཉིད་ཀྱིས་བྱང་ཆུབ་ཀྱི་ཚོགས་སྦྱིན་པ་ལ་སོགས་པ་ལ་སྔ་མ་བཞིན་
དུ་སྦྱོར་པ་དང༌། རྗེས་སུ་སྦྱོར་བ་གཏམ་ལ་གནས་པ་སོ་སོར་བཀག་པའོ། །དེ་ཡང་གཏམ་ཞེས་
པའི་དོན་ནི། འགྲེལ་ཆེན་ལས། དངོས་པོའི་རྣམ་རྟོག་སྡུག་ཀུན་ཤེས་པའི་དུས་སུ་བཅོམ་པས་
འདིར་འགོག་པའི་གཏམ་ཙམ་གྱི་གཉེན་པོར་བསྟན་པའི་ཕྱིར་རོ།ཞེས་གསུངས་པ་ལྟར་སྤང་གཉེན་
གྱི་དོན་ལ་མངོན་པར་ཞེན་པའི་མཐོང་སྤངས་སྔར་བཅོམ་ཟིན་པས་འདིར་སྤང་གཉེན་གྱི་ཐ་སྙད་
ལ་ཞེན་པའི་མཐོང་སྤང་གི་སྤྲོས་པ་ཙམ་འགོག་པར་སྟོན་པའོ། །བཞི་པ་འགོག་པ་ལ་རྗེས་ཤེས་
ཀྱི་མིང་གིས་བསྟན་པའི་རྣམ་པ་ནི། གཟུང་བ་དང་འཛིན་པའི་ཞེན་པ་མཐའ་དག་སྤང་པར་བྱ་
བ་ཉིད་ཀྱིས་མཐོང་སྤང་གི་རྣམ་སྨིན་གྱི་ཆར་གྱུར་པའི་དབང་པོ་དང་། རྟེན་གྲོང་ཁྱེར་ལ་སོགས་
པ་མཐོང་བ་དང༌། མཐོང་ལམ་གྱིས་རྣམ་སྨིན་དེ་དག་གི་རྒྱུ་མཐོང་སྤང་འཇིག་ལྟ་སྤོང་བའི་གཡུལ་
འགྱེད་པ་རྣམས་ཀྱི་མིང་ལ་སྔ་མ་བཞིན་དུ་དང་པོར་ཞེན་པའི་སྦྱོར་བ་དང་། རྒྱུན་དུ་ཞེན་པའི་
རྗེས་སུ་སྦྱོར་པའི་གནས་པ་རྗེས་སུ་བཀག་པ་ཞེས་བྱ་བ་སྟེ། དེ་ལྟར་ན་ཇི་སྐད་བཤད་པ་བཞི་
ནི་འགོག་པའི་རྣམ་པ་ཡིན་ནོ། །འདིའི་མཐའ་དཔྱད་པ་ལ། མདོ་ལས། གཡུལ་དང༌། གྲོང་
དང་། གྲོང་ཁྱེར་དང་། གྲོང་རྡལ་དང༌། དམག་གི་གཏམ་གྱི་སྦྱོར་བ་དང༌། རྗེས་སུ་སྦྱོར་བ་
ལ་བརྩོན་པར་མི་གནས། ཞེས་གསུངས་པའི་དོན་ནི། མཐོང་ལམ་གྱིས་འཇིག་ལྟ་མཐོང་སྤང་
སྤོང་བཞིན་པ་ནི་གཡུལ་འགྱེད་པའི་སྒྲས་བསྟན་ལ། འཇིག་ལྟ་མཐོང་སྤང་གི་འབྲས་བུ་རྣམ་
སྨིན་གྱི་ཆར་གྱུར་པའི་ཕུང་པོ་ཟག་བཅས་ཀྱི་དབང་པོ་བཅུ་བཞི་དང༌། དེ་དག་གི་རྟེན་འབྱུང་
བ་དང་འབྱུང་བ་ལས་གྱུར་བ་དང་། གཟུགས་སོགས་ཡུལ་དྲུག་པོ་རྣམས་ནི་གྲོང་ལ་སོགས་པའི་
སྒྲས་བསྟན་པ་ཡིན་ཅིང་། དེ་ཡང་དབང་པོ་རྣམས་གྲོང་གི་སྒྲས་བསྟན་པའི་རྒྱ་མཚན་ནི། གྲོང་
སྐྱེས་བུའི་རྟེན་ཡིན་པ་ལྟར་དབང་པོ་འདི་དག་ཀྱང་རང་འབྲས་རྣམས་ཀྱི་རྟེན་ཡིན་པས་སོ། །དབང་
པོའི་རྟེན་འབྱུང་བ་དང་འབྱུང་འགྱུར་རྣམས་གྲོང་ཁྱེར་གྱི་སྒྲས་སྟོན་པའི་རྒྱུ་མཚན་ནི། གྲོང་
ཁྱེར་གྲོང་གི་རྟེན་ཡིན་པ་ལྟར་འདི་དག་ཀྱང་དབང་པོའི་རྟེན་ཡིན་པའི་ཕྱིར་རོ། །ཡུལ་དྲུག་པོ་
244

གྲོང་རྡལ་གྱི་སྒྲས་སྟོན་པའི་རྒྱུ་མཚན་ནི། ཚོང་འདུས་དང་བཅས་པའི་གྲོང་ནི་གྲོང་རྡལ་ཞེས་
བྱ་ལ། དེ་ཉིད་སྐྱེས་བུའི་འཇུག་ལྡོག་གི་གཞི་ཡིན་པ་ལྟར་འདི་དག་ཀྱང་རྣམ་ཤེས་འཇུག་ལྡོག
བྱེད་པའི་གཞི་ཡིན་པའི་ཕྱིར་རོ། །དེ་ཡང་འཇིག་ལྟ་མཐོང་སྤངས་བཞི་དང་། འཇིག་ལྟ་དེས་
མཐོང་སྤང་རྣམ་སྨིན་གྱི་ཆ་འདི་དག་སྐྱེད་པའི་ནུས་པ་སོགས་སྡུག་ཀུན་ཤེས་པའི་དུས་སུ་བཅོམ་
ཟིན་ཅིང་། དེ་དག་དང་མཐོང་ལམ་ལ་ཡང་སྤང་གཉེན་དུ་ཞེན་པའི་མཐོང་སྤང་ཡང་སྔར་བཅོམ་
ཟིན་ལ། འདིར་ནི་སྤང་གཉེན་དེ་དག་གཡུལ་འགྱེད་པའི་མིང་ཙམ་ལ་ཞེན་པའི་མཐོང་སྤངས་
འགགས་པར་སྟོན་པ་ཉིད་སྐབས་ཀྱི་དོན་ཡིན་ནོ། །དེའི་ཕྱིར་སྐབས་འདིར་མིག་དབང་ནས་ལུས་
དབང་གི་བར་ལྔ་། ཕོ་མོའི་དབང་པོ་གཉིས། སྲོག་ཡིད་ཀྱི་དབང་པོ་གཉིས། ཚོར་བ་བདེ་སྡུག
ཡིད་བདེ། ཡིད་མི་བདེ། བཏང་སྙོམས་ཀྱི་དབང་པོ་ལྔ་སྟེ། བཅུ་བཞི་པོ་དག་འགགས་པའི་
འགོག་པ་དུ་ཐོབ་དཔྱོད་པ་དང༌། དབང་པོ་ཉི་ཤུ་རྩ་གཉིསི་རྣམ་གཞག་རྒྱ་ཆེར་འཆད་པ་དག་
ནི་སྐབས་སུ་བབ་པའི་དོན་མིན་པས། འདིར་དེ་དག་འཆད་པའི་སྤྲོས་པ་མ་བྱས་སོ། །བཞི་པ་
ལམ་གྱི་རྣམ་པ་ནི། སྦྱིན་པ་ལ་སོགས་པའི་ཁྱད་པར་འཁོར་གསུམ་རྣམ་དག་རྟོགས་པས་སེར་
སྣ་དང་འཆལ་པའི་ཚུལ་ཁྲིམས་ལ་སོགས་པ་ལ་སྦྱོར་བ་དང་། རྗེས་སུ་སྦྱོར་བ་གནས་པ་སོ་སོར་
བཀག་པ་དང༌། ཆོས་ཐམས་ཅད་རྣམ་པར་ཐར་པའི་སྒོ་གསུམ་གྱི་ངོ་བོ་ཉིད་དུ་རྟོགས་པ་ཡིན་
པས་དོན་དམ་པར་བྱང་ཆུབ་སོགས་རྟོགས་པའི་ཆོས་རྡུལ་ཙམ་ཡང་མི་དམིགས་པ་དང་། རང་
ཉིད་ཕྱིར་མི་ལྡོག་པར་མངོན་པར་ཡིད་ཆེས་པ་ཐོབ་པས་ཐམས་ཅད་མཁྱེན་པ་ཉིད་གསུམ་གྱི་
བདག་ཉིད་ཀྱི་རང་གིས་ཐོབ་པའི་ས་གསུམ་ལ་ཇི་ལྟ་བ་བཞིན་དུ་ངེས་པ་ཉིད་ཀྱིས་གནས་པ་དང་།
གཅིག་ཏུ་གཞན་དོན་ལ་གཞོལ་བ་ཉིད་ཀྱིས་རྣམ་པ་ཐམས་ཅད་མཁྱེན་པ་ཉིད་ལ་སོགས་པའི་ཆོས་
ཀྱི་དོན་དུ་སྲོག་གཏོང་བ་ཞེས་བྱ་བ་བཞི་ནི་ལམ་གྱི་རྣམ་པའི་མིང་ཅན་དག་ཡིན་ནོ། །ངག་དོན་
ནི༑ བྱང་སེམས་མཐོང་ལམ་པ་དབང་འབྲིང་ཆོས་ཅན། རྫོགས་བྱང་ལས་ཕྱིར་མི་ལྡོག་སྟེ།
ཤེས་བཟོད་སྐད་ཅིག་མའི་མིང་གིས་མདོ་ལས་བསྟན་པའི་རྗེས་ཐོབ་ལུས་ངག་གི་རྟགས་ཁྱད་པར་
ཅན་ཇི་སྐད་བཤད་པ་བཅུ་དྲུག་ཐོབ་པའི་ཕྱིར། སྐད་ཅིག་མ་རྣམས་ལ་སོ་སོར་འགོད་ན། ཆོས་
245

ཅན་དང་སྒྲུབ་ཆོས་འདྲ། སྡུག་བསྔལ་ལ་ཆོས་བཟོད་ཀྱི་མིང་གིས་བསྟན་པའི་གཟུགས་སོགས་
ལ་བདེན་པར་རྟོགས་པ་ལས་ལྡོག་པའི་རྟགས་ཁྱད་པར་ཅན་ཐོབ་པའི་ཕྱིར། ཞེས་སོགས་སུ་
དགོད་པར་བྱའོ། །གཉིས་པ་རྟགས་ཀྱི་ངོ་བོ་ལ་དོགས་པ་བཅད་པ་ནི། གལ་ཏེ་འདིར་བཤད་
པའི་རྟགས་ཆོས་ཀྱི་དོན་དུ་སྲོག་གཏོང་བ་སོགས་ཕལ་ཆེ་བ་ནི་རྗེས་ཐོབ་ལུས་ངག་གི་ཐ་སྙད་དུ་
སྣང་བ་ལ། རྩ་བར། དེ་འདྲའི་སྐད་ཅིག་བཅུ་དྲུག་ནི་ཞེས་མཉམ་གཞག་གི་སྐད་ཅིག་མར་
གསུངས་པ་ཅི་ཞེ་ན། སྐྱོན་མེད་དེ། རྗེས་ཐོབ་ལུས་ངག་གི་ཐ་སྙད་ལ་མཉམ་གཞག་སྐད་ཅིག་
མའི་མིང་གིས་ཉེ་བར་བཏགས་ནས་བཤད་པའོ། །འོ་ན་འདོགས་པའི་རྒྱུ་མཚན་དང་། བཏགས་
པའི་དགོས་པ་གང་ཞེ་ན། རྒྱུ་མཚན་ནི་དེ་ལྟར་བཟོད་པ་དང་ཤེས་པའི་སྐད་ཅིག་མ་བཅུ་དྲུག་
གིས་བསྡུས་པ་འདི་རྣམས་མཉམ་གཞག་ཏུ་ཡང་དག་པར་ཐོབ་པ་ན་དག་པ་འཇིག་རྟེན་པ་གཟུང་
བ་དང་འཛིན་པར་མངོན་པར་ཞེན་པའི་རྣམ་པ་ཅན་རྗེས་ཤེས་ཀྱི་རྣ་བ་སེམས་ཀྱིས་བསྡུས་པ་སྐེ་
ཞིང་། དེས་ཀུན་ནས་བསླང་ནས་རང་དང་མཐུན་པའི་འབྲས་བུ་གཟུགས་ལ་སོགས་པའི་འདུ་
ཤེས་ལྡོག་པ་ལ་སོགས་པ་ལུས་ངག་གི་རིག་བྱེད་བཅུ་དྲུག་བསྐྱེད་པའི་ཕྱིར། རྒྱུ་མིང་འབྲས་བུ་
ལ་བཏགས་པ་ཡིན་ནོ། །དེའི་ཕྱིར་མཉམ་གཞག་སྐད་ཅིག་མ་བཅུ་དྲུག་གི་འབྲས་བུར་གྱུར་པའི་
རྗེས་ཐོབ་ལུས་ངག་གི་ཐ་སྙད་བཅུ་དྲུག་པོ་རྣམས་སྐབས་འདིར་བསྟན་པའི་བྱང་ཆུབ་སེམས་དཔའ་
མཐོང་བའི་ལམ་ལ་གནས་པའི་ཕྱིར་མི་ལྡོག་པའི་མཚན་ཉིད་དག་ཡིན་ནོ། །ངག་དོན་ནི། ཤེས་
བྱ་ཆོས་ཅན། སྐབས་འདིར་གཟུགས་ལ་སོགས་ལས་ལྡོག་པ་ལ་སོགས་པའི་ལུས་ངག་གི་ཐ་སྙད་
བཅུ་དྲུག་ལ་མཉམ་གཞག་སྐད་ཅིག་མའི་མིང་གིས་འདོགས་པའི་རྒྱུ་མཚན་ཡོད་དེ། མཉམ་
གཞག་དེས་བསྐྱེད་པའི་རྗེས་ཐོབ་ཡེ་ཤེས་ཀྱིས་ཀུན་ནས་བསླང་བའི་འབྲས་བུ་ཡིན་པའི་རྒྱུ་མཚན་
གྱིས་བཏགས་པ་ཡིན་པའི་ཕྱིར། དགོས་པ་ནི་ཤེས་བྱ་ཆོས་ཅན། སྐབས་འདིར་དེ་ལྟར་བཏགས་
པ་ལ་དགོས་པ་ཡོད་དེ། བདེན་པ་མཐོང་བའི་རྣལ་འབྱོར་བ་རྣམས་ཀྱི་ལུས་ངག་གི་ཐ་སྙད་ནི་
སེམས་ཅན་གདུལ་པའི་དགོས་བའི་དབང་མ་གཏོགས་པར་ཐམས་ཅད་དུ་མཉམ་གཞག་གི་རྟོགས་
པ་དང་མཐུན་པ་ཁོ་ནའོ་ཞེས་ཤེས་པར་བྱ་བའི་ཕྱིར་ཉེ་བར་བཏགས་ནས་བཤད་པའི་ཕྱིར། བཟློག་
246

པ་ལ་གནོད་བྱེད་སྟོན་པ་ནི། འཕགས་པའི་ལུས་ངག་གི་ཐ་སྙད་དེ་དག་མཉམ་གཞག་གི་རྟོགས་
པ་དང་མཐུན་པ་དེ་ལྟ་མིན་ན་དེ་དག་རྣལ་འབྱོར་བ་འཕགས་པའི་རྒྱུད་ལ་ཡོད་པའི་སོ་སོ་རང་
གིས་རིག་པའི་སྐད་ཅིག་མ་རྣམས་ཡོད་པར་ཇི་ལྟར་གང་ཟག་ཕ་རོལ་པོ་གཞན་ཡིད་ཆེས་པར་
བྱེད་པའི་མཚན་ཉིད་དག་ཡིན་ཏེ། མིན་པར་ཐལ་ལོ། །འདིར་དངོས་ལ་གནོད་བྱེད་ནི་བསྟན་
མི་དགོས་ཏེ། དོགས་པ་སྨྲ་བ་པོ་རང་གིས་དངོས་མིན་པར་གྲུབ་ཟིན་པས་རྩོད་པ་སྨྲས་པ་ཡིན་
པའི་ཕྱིར་རོ། །གཞན་དག་གིས་གཞུང་འདི་ལོག་པ་ཉིད་དུ་བཤད་དོ། །གསུམ་པ་ལ། སྒོམ་
ལམ་གཏན་ལ་དབབ་པ་དང༌། སྒོམ་ལམ་ལ་གནས་པ་ཕྱིར་མི་ལྡོག་པའི་རྟགས་དངོས་བཤད་
པའོ། །དང་པོ་ལ། སྒོམ་ལམ་གྱི་ཁྱད་ཆོས། ཁྱད་གཞི་སྒོམ་ལམ་གྱི་མཚན་ཉིད། མཚན་
ཉིད་དེ་ལྡན་གྱི་དབྱེ་བ། དེ་དག་ལ་རྩོད་པ་སྤང་བའོ། །དང་པོ་ལ་མཚམས་སྦྱར་ནི། དཀྱུས་
མའི་དོན་ལྟར་ན། དེའི་འོག་ཏུ་སོགས་སོ། །རྩ་བ་ནི། རྐང་པ་དང་པོས་སྒོམ་ལམ་གྱི་རང་
བཞིན་ཟབ་པར་བསྟན། གཉིས་པས་ཟབ་མོའི་མཚན་གཞི་ངོས་གཟུང་། རྐང་པ་ཐ་མ་གཉིས་
ཀྱིས་མཚན་གཞི་དེ་ཟབ་པའི་རྒྱུ་མཚན་བསྟན་ཏོ། །འགྲེལ་པ་ནི། ཐེག་ཆེན་སྒོམ་པའི་ལམ་
ཆོས་ཅན། རང་བཞིན་ཟབ་པ་ཡིན་ཏེ། རང་གི་གནས་ལུགས་ཟབ་མོ་ཉིད་དུ་ལྡན་པའི་ཕྱིར་
རོ༑༑གནས་ལུགས་ཟབ་མོ་གང་ཞེ་ན། ཤེས་བྱ་ཆོས་ཅན། སྟོང་པ་ཉིད་ལ་སོགས་པ་གང་
ཡིན་པ་དེ་ནི་ཟབ་མོ་ཡིན་ཏེ། དོན་དམ་སྟོང་པ་ཉིད་ལ་སོགས་པ་ལ་ཡང་གཟུགས་མེད་ཅིང་གཟུགས་
སོགས་དོན་དམ་དུ་མ་གྲུབ་པས་གོ་རིམ་བཞིན་དུ་སྟོང་པ་ལ་སོགས་པ་ལ་སྒྲོ་འདོགས་པ་དང༌། སྟོང་
པ་ཉིད་ལ་སོགས་པ་གཟུགས་ལས་གཞན་པ་ཡང་མིན་པར་གཟུགས་སོགས་ཀྱི་རང་བཞིན་ཡིན་
ཅེས་
པས་སྐུར་པའི་མཐའ་ལས་གྲོལ་བ་ཉིད་ཡིན་པའི་ཕྱིར། ཁ་ཅིག་ཟབ་མོ་ཡུལ་དུ་ལྡན།
སྦྱོར་པ་མི་འཐད་དེ། དེ་ལྟ་ན་དངོས་པོ་བརྗོད་དུ་མེད་པ་ལ། ཞེས་སོགས་ཀྱི་རྩོད་ལན་རྣམས་
འབྲེལ་མེད་དུ་འགྱུར་བས་སོ། །དེ་ནི་ཡུལ་ཅན་སྒོམ་ལམ་ལ་ཡུལ་ཟབ་མོའི་མིང་གིས་བཏགས་
པའི་བརྗོད་ཚུལ་ལ་རྩོད་པ་ཡིན་ནོ་ཞེས་ཟེར་ན། དེ་ལྟ་ན་རྩོད་པ་དེའི་ལན་དུ་ཡུལ་ཅན་ལ་ཡུལ་
གྱི་མིང་གིས་བཏགས་པ་ཡིན་པའི་ལན་འདེབས་པར་རིགས་ཀྱི། དོན་དམ་དུ་ཉམས་འཕེལ་མི་
247

བྱེད་ཀྱང་ཀུན་རྫོབ་ཏུ་བྱེད་པའ་ལན་འབྲེལ་བ་མེད་དོ། །འོ་ན་ཁྱེད་རང་ལའང་སྟོང་ཉིད་རང་
བཞིན་དུ་ལྡན་པས་ཉན་རང་ལས་ཁྱད་པར་འཕགས་པ་མི་འཐད་དེ། ཉན་རང་གི་སྒོམ་ལམ་
ལའང་ཉན་རང་གི་སྟོང་ཉིད་རང་བཞིན་དུ་ལྡན་པའི་ཕྱིར་རོ། ཞེ་ན། འདི་ནི་སྒོམ་ལམ་ཟབ་
པའི་རྒྱུ་མཚན་གྱིས་ཉན་རང་ལས་ཁྱད་པར་འཕགས་པར་སྒྲུབ་པ་མིན་ཏེ། སྐབས་འདིར་སྒོམ་
ལམ་ཉན་རང་གི་སྒོམ་ལམ་ལས་ཁྱད་པར་འཕགས་པར་སྒྲུབ་པ་ལ་འབྲེལ་བ་གང་ཡང་མེད་ཅིང་།
དགོས་པའང་མེད་དེ་སྔར་ནས་རིམ་པར་བསྒྲུབས་ཟིན་པའི་ཕྱིར་རོ། །དེ་བས་ན་སྒོམ་ལམ་ལ་
དོན་དམ་པར་མཚན་ཉིད་དང་དབྱེ་བ་ལ་སོགས་པ་བུར་མེད་ཀྱང་ཀུན་རྫོབ་ཏུ་བྱེད་པར་ཤེས་པར་
བྱ་བའི་ཕྱིར་དུ། སྒོམ་པའི་ལམ་ནི་ཟབ་པ་སྟེ། ཞེས་སོགས་ཀྱིས་སྦོམ་ལམ་གྱི་རང་བཞིན་སྟོང་
པ་ཉིད་དུ་བསྟན། བློ་ཀ་འོག་མ་གཉིས་པོས་ཀུན་རྫོབ་ཏུ་མཚན་ཉིད་དང་དབྱེ་བ་བྱེད་པའི་ཚུལ་
བསྟན་པ་ཡིན་ནོ། །གཉིས་པ་ལ། མཚམས་སྤུར་ནི། དེ་ལྟར་སོགས་སོ། །རྩ་བ་ནི། རྐང་པ་
ཐ་མ་གཉིས་ཀྱིས་བསྒོམ་བྱ་དང༌། ཐ་མ་གཉིས་ཀྱིས་སྒོམ་ཚུལ་དང༌། ངོ་བོ་བསྟན་ཏོ། །འགྲེལ་
བ་ནི། ས་གཉིས་པའི་ཡེ་ཤེས་ཆོས་ཅན། ཐེག་ཆེན་སྒོམ་པའི་ལམ་ཡིན་ཏེ། ཐོས་པ་དང་བསམ་
པ་དང་སྒོམ་པ་ལས་བྱུང་བའི་ཤེས་རབ་དག་གམ་ཏིང་ངེ་འཛིན་གྱི་སྦྱོར་བ་དང་དངོས་དང་རྗེས་
ལས་བྱུང་བའི་ཤེས་རབ་གང་རུང་གིས་གོ་རིམ་བཞིན་དུ་ངེས་པར་འབྱེད་པའི་ཡན་ལག་དང་།
ལ་སོགས་པ་མཐོང་ལམ་དང་། རང་གི་སྔ་ལོགས་ཀྱི་སྒོམ་ལམ་གསུམ་གང་རུང་གི་གནས་སྐབས་
ལ་ངེས་པར་མཐོང་བའི་དོན་ཡང་དང་ཡང་དུ་སེམས་པ་དང་འཇལ་བ་དང་ངེས་པར་རྟོགས་པ་
གང་རུང་གིས་ཁྱད་པར་དུ་བྱས་པའི་ལམ་ཡིན་པའི་ཕྱིར། སྒོམ་ལམ་དེ་ཉིད་དེའི་ཡུལ་ཇི་ལྟར་
ཡིན་ཞེ་ན། རྒྱན་ཆགས་པའི་ཕྱིར་སྔ་མ་སྔ་མ་ཕྱི་མ་ཕྱི་མའི་ཡུལ་ཡིན་ནོ། །གསུམ་པ་ལ་མཚམས་
སྦྱར་ནི། དེ་རྣམ་པ་དུ་ཅིག་ཅེ་ན། རྩ་བ་ནི། སྒོམ་ལམ་དེ་ནི་ས་བཅུ་རྒྱུན་ཆགས་སུ་འབྱུང་བ་
ཡིན་པའི་ཕྱིར་རྣམ་པ་དགུར་དབྱེར་རུང་བར་བཞེད་དོ། །གང་གི་སྒོ་ནས་ན། ཐེག་ཆེན་སྒོམ་
ལམ་ཆུང་དང་འབྲིང་དང་ཆེན་པོ་རྣམས་ཆུང་ངུའི་ཆུང་ངུ་སོགས་སུ་སྤང་བྱའི་སྒོ་ནས་དབྱེ་བ་
ཡི་རྣམ་པས་རྣམ་པ་དགུར་དབྱེའོ། །འགྲེལ་པ་ནི། གོང་དུ་བཤད་པ་དེ་ལྟར་ན་སྒོམ་ལམ་དོན་
248

དམ་པར་སྟོང་པ་ཉིད་ཀྱི་མཚན་ཉིད་ཡིན་ཀྱང་ཀུན་རྫོབ་ཏུ་སྒོམ་པའི་ལམ་དགུ་ཡིན་ནོ། །ཀུན་
རྫོབ་ཏུ་རྣམ་པའི་སྒོ་ནས་རྣམ་པར་རྟོག་པའི་གཉེན་པོའི་དབྱེ་བ་ལས་གྲངས་བཞིན་དུ་འདོད་པའི་
ཁམས་ལ་སོགས་པ་དགུ་དག་ཏུ་སྒོམ་ལམ་དགུ་རྒྱུན་ཆགས་སུ་འབྱུང་བའི་ཕྱིར། དེ་ཡང་ས
དགུ་གང་རུང་ལ་བརྟེན་པའི་སྒོམ་ལམ་དགུ་རྣམ་རྟོག་དགུའི་གཉེན་པོར་གྲངས་བཞིན་དུ་འབྱུང་
ཞེས་པ་ཡིན་གྱིས་དགུ་དང་སྒོམ་ལམ་དགུ་གྲངས་བཞིན་དུ་སྦྱོར་བ་མིན་ཏེ། དང་པོའི་ཉེར་བསྔོགས་
ལ་བརྟེན་པའི་སྒོམ་ལམ་ཆེ་འབྲིང་ཆུང་གསུམ་ཀ་སྲིད་པའི་ཕྱིར་རོ། །རྣམ་རྟོག་གི་དབྱེ་བས་
ཇི་ལྟར་དབྱེ་ཞེ་ན། སྒོམ་སྤང་རྣམ་པར་རྟོག་པ་ཆེན་པོ་དང་འབྲིང་དང་ཆུང་ངུ་རྣམས་རེ་རེ་
ཞིང་ཆེན་པོ་དང༌། འབྲིང་དང་ཆུང་ངུའི་བྱེ་བྲག་གིས་ཐ་དད་པའི་ཕྱིར་རོ། །དེ་དག་གི་གཉེན་
པོ་ཆུང་ངུ་དང་འབྲིང་དང་ཆེན་པོ་རྣམས་ཀྱང་རེ་རེ་ཞིང་ཆུང་ངུ་དང་འབྲིང་དང་ཆེན་པོའི་བྱེ་
བྲག་གིས་ཐ་དད་པའི་ཕྱིར་རོ། །སྤང་གཉེན་གྱི་རིམ་པ་དེ་མི་འཐད་དེ་ཞེ་ན། མུན་པ་ཤིན་ཏུ་
ཆེན་པོ་ནི་སྣང་བ་ཆུང་ངུས་སེལ་ལ་ཆུང་ངུ་ནི་ཆེན་པོས་སེལ་ཏོ་ཞེས་བྱ་བའི་དཔེས་འཐད་དོ། །སྤང་
བྱ་ཉོན་སྒྲིབ་ཀྱི་སྒོ་ནས་མི་འབྱེད་པ་ཅི་ཞེ་ན། བྱང་ཆུབ་སེམས་དཔའ་རྣམས་ཀྱིས་ཆེད་དུ་གཉེར་
ནས་སྤང་བྱའི་ཉོན་མོངས་པ་ནི་རྟོག་པའི་ཞེས་འབྱུང་བས་སོ༑ ༑ངག་དོན་ནི། ས་དགུ་གང་
རུང་ལ་བརྟེན་པའི་སྒོམ་ལམ་ཆོས་ཅན། ཆུང་ངུའི་ཆུང་ངུ་སོགས་དགུར་དབྱེར་རུང་སྟེ། སྤང་
བྱ་རྣམ་རྟོག་ཆེན་པོའི་ཆེན་པོ་སོགས་དགུར་ཡོད་པའི་ཕྱིར། བཞི་པ་ལ་གྲངས་ངེས་ལ་རྩོད་པ་
སྤང་བ། རང་བཞིན་ལ་རྩོད་པ་སྤང་བ༑ བྱེད་ལས་ལ་རྩོད་པ་སྤང་བའོ། །དང་པོ་ལ་རྩོད་པ་
དང་། ལན་ནོ། །དང་པོ་ནི། རྒྱལ་བའི་ཡུམ་གསུམ་པོ་དེ་དང་དེ་ལས་སྒོམ་ལམ་ཀྱི་རྣམ་པ་
རེ་རེའི་དབང་དུ་མཛད་དེ་འབྲས་བུ་བསོད་ནམས་གྲངས་མེད་པ་དང་གཞལ་དུ་མེད་པ་དང་ཚད་
མེད་པ་སྐྱེ་བར་གསུངས་པའི་ཕྱིར། སྒོམ་ལམ་རེ་རེས་བསོད་ནམས་གྲངས་མེད་སྐྱེད་པ་བཞིན་
དུ་སྤང་བྱ་རྣམ་རྟོག་ཀྱང་གྲངས་མེད་སྤོང་དགོས་པས། སྒོམ་ལམ་རེ་རེས་སྤོང་བའི་རྟོག་པའི་
བྱེ་བྲག་རྣམ་པ་མང་བ་མིན་ནམ། ཇི་ལྟར་རྟོག་པའི་དབྱེ་བས་རྣམ་པ་དགུ་ཞེས་བྱ་ཞེ་ན་ཞེས
པ་སྟེ། དེ་ཡང་ཊཱི ཀ་བྱེད་གཞན་དག་འབྲས་བུ་བསོད་ནམས་གྲངས་མེད་སོགས་བསྐྱེད་པར་
249

གསུངས་ཤིང་འབྲས་བུའི་མང་ཉུང་རྒྱུའི་མང་ཉུང་ལ་རག་ལས་པས་སོ། ཞེས་འགོད་པ་ནི་ཆེས་
མི་འཐད་དེ། རྒྱ་སྒོམ་ལམ་རེ་རེས་ཀྱང་འབྲས་བུ་བསོད་ནམས་གྲངས་མེད་སོགས་བསྐྱེད་པར་
ངེས་ནས་རྒྱུ་གཅིག་གིས་འབྲས་བུ་དུ་མ་སྐྱེད་མི་སྲིད་དམ་སྙམ་པའི་དོགས་པ་འབྱུང་བའི་གོ་སྐབས་
མེད་པའི་ཕྱིར་རོ། །ལན་ལ། རྩ་བ་ནི། འཕགས་པ་ལྟར་ན། གྲངས་མེད་སོགས་བསྟན་པ་དེ་
རྣམས་དམ་པའི་དོན་དུ་བཟོད་པ་མིན་པས་མི་འཐད་དོ་ཞེ་ན། དོན་དམ་པར་མི་འཐད་ཀྱང་ཀུན་
རྫོབ་ཏུ་ནི་ཐུགས་བརྩེ་བའི་རྒྱུ་མཐུན་གྱིས་གསུང༌། དེ་དག་ཐུབ་པའི་བཞེད་པ་ཡིན་ནོ། ཞེས་
འཆད་ལ། སློབ་དཔོན་ལྟར་ན་འགྲེལ་བས་འཆད་པ་ནི། རྩོད་པ་དེ་ལ་དོན་དམ་པར་འབྲས་
བུ་བསོད་ནམས་གྲངས་མེད་སོགས་བསྐྱེད་པ་རྟགས་མ་གྲུབ་ཅེས་ལན་འདེབས་པ་ནི། མདོ་ལས།
སྒོམ་ལམ་གྱི་འབྲས་བུ་བསོད་ནམས་གྲངས་མེད་པ་དང་གཞལ་དུ་མེད་པ་དང་། ཚད་མེད་པ་
སྐྱེ་བར་བསྟན་པ་ཚིག་ཏུ་བརྗོད་པའི་ངོ་བོ་རྣམས་ཀྱིས་ནི། དོན་དམ་པར་ན་རྒྱུ་སྒོམ་ལམ་དོན་
གཅིག་ཏུ་རབ་ཏུ་སྦྱར་བའི་རྣམ་པ་གཅིག་ཉིད་ཀྱང༌། འབྲས་བུ་བསྐྱེད་ཚུལ་གྱི་ལྡོག་པ་ལ་བལྟོས་
ནས་བསོད་ནམས་གྲངས་མེད་སོགས་ཉེ་བར་བསྐྱེད་པ་ཐ་དད་པ་ཉིད་ཀྱི་ངོ་བོས་དབྱེ་བ་བྱ་བར་
བཟོད་པ་མིན་ནོ། །སྒོམ་པའི་ལམ་ནི་ཇི་སྐད་བཤད་པའི་སྟོང་པ་ཉིད་གནས་ལུགས་སུ་ལྡན་པའི་
མཚན་ཉིད་ཅན་ཡིན་པའི་ཕྱིར། ངག་དོན་ནི། སྒོམ་ལམ་ཆོས་ཅན། དོན་དམ་པར་ཁྱོད་
ཀྱིས་འབྲས་བུ་བསོད་ནམས་གྲངས་མེད་སོགས་བསྐྱེད་པ་མི་འཐད་པར་ཐལ། ཁྱོད་ཀྱི་གནས་
ལུགས་སྟོང་ཉིད་ཡིན་པའི་ཕྱིར། ཀུན་རྫོབ་ཏུ་ཁྱབ་པ་མ་ངེས་པར་བསྟན་པ་ནི། ཀུན་རྫོབ་ཏུ་
ནི་མདོ་ལས་བཤད་པའི་ཆོས་ཀྱི་ངོ་བོ་ཉིད་སྒོམ་ལམ་ལ་འབྲས་བུ་བསོད་ནམས་གྲངས་མེད་སོགས་
སྐྱེ་བར་ཇི་སྐད་བཤད་ཅིང་བསྟན་པའི་དེ་དག་ནི་བྱིས་པའི་སྐྱེ་བོ་རྣམས་ལ་སྒོམ་ལམ་ལས་འབྲས་
བུ་རྒྱ་ཆེན་པོ་སྐྱེ་བར་རབ་ཏུ་སྟོན་པ་ཉིད་ཀྱིས་འབྲས་བུ་ལ་སྤྲོ་བ་བསྐྱེད་པའི་ཆེད་དུ་དམིགས་པ་
མེད་པའི་ཐུགས་རྗེ་ཆེན་པོའི་རང་བཞིན་གྱིས་ཆོས་ཀྱི་དབྱིངས་ཀྱི་སྐུ་མངོན་དུ་གྱུར་པའི་རྒྱུ་མཐུན་
པར་གྱུར་བའི་གསུང་ཡིན་པར་དེ་བཞིན་གཤེགས་པས་བཞེད་པས་དེ་ཙམ་གྱི་སྒོམ་ལམ་སྤང་བྱའི་
ངོས་ནས་དགུ་ལས་མང་བ་ཉིད་དུ་ཐལ་བར་མི་འགྱུར་རོ། །ངག་དོན་ནི། ཤེས་བྱ་ཆོས་ཅན།
250

ཐེག་ཆེན་སྒོམ་ལམ་རེ་རེས་འབྲས་བུ་བསོད་ནམས་གྲངས་མེད་སོགས་བསྐྱེད་པར་གསུངས་པའི་
རྒྱུ་མཚན་གྱིས། སྒོམ་ལམ་དེ་རྟོག་པའི་ངོས་ནས་དགུར་གྲངས་མ་ངེས་མི་དགོས་པར་ཐལ།
རྣམ་རྟོག་ཆེན་པོའི་གཉེན་པོར་གྱུར་པའི་སྒོམ་ལམ་ཆུང་ངུ་ལྟ་བུ་ཅིག་ཉིད་ཀྱིས་ཀྱང་འབྲས་བུ་
བསོད་ནམས་གྲངས་མེད་སོགས་བསྐྱེད་པར་གདུལ་བྱའི་ཆེད་དུ་ཐུབ་པས་གསུངས་པ་ཙམ་ཡིན་
པའི་ཕྱིར། གཞུང་འདི་དག་ལ་ཊཱི ཀ་བྱེད་གཞན་དག་གིས་མ་རྟོགས་པའི་ང་རོ་ཅི་ཡང་བསྒྲགས་
མོད་ཀྱི་མངས་སུ་དོགས་པས་འདིར་དགག་བཞག་མ་སྤྲོས་སོ།།གཉིས་པ་ལ་རྩོད་པ་དང་། ལན་
ནོ༑ ༑དང་པོ་ལ་གསུམ་ལས། མཚམས་སྦྱར་ནི། སྟོང་པ་ཉིད་ཀྱི་སོགས་སོ། །རྩ་བ་ནི་
དངོས་པོ་སོགས་སོ། །འགྲེལ་པ་ནི་གང་ལ་རྩོད་ན། སྒོམ་པའི་ལམ་ནི་ཟབ་པ་སྟེ།ཞེས་སོགས་
ཀྱིས་སྒོམ་ལམ་གྱི་རང་བཞིན་སྟོང་པ་ཉིད་དུ་སྨྲས་པ་ལ་རྩོད་དོ། །ཇི་ལྟར་རྩོད་ན། ཆོས་ཉིད་
ཀྱི་རང་གི་ངོ་བོར་འདོད་པའི་ལམ་གྱི་དངོས་པོ་བདེན་པའི་ངོ་བོ་ཉིད་ཀྱིས་ཡང་དག་པར་ན་དེ་ཉིད་
དང་གཞན་ཉིད་དང་གཉི་ག་དང་གཉི་ག་མིན་པ་ཉིད་དུ་བརྗོད་དུ་མེད་པ་ལ་གོམས་པ་ཕུལ་དུ་ཕྱིན་
པར་བྱར་མེད་པའི་ཕྱིར། མི་མཐུན་པའི་ཕྱོགས་དང་གཉེན་པོ་དག་གོ་རིམ་བཞིན་དུ་འབྲེལ་པ་
དང་སྐྱེ་བར་མི་རུང་ངོ་། །དེ་བས་ན་སྒོམ་པ་ཅེས་བྱ་བའི་ལམ་གྱིས་སྤང་བྱ་མི་མཐུན་པའི་ཕྱོགས་
ཀྱི་ངོ་བོ་ནི་ཅི་ཞིག་བོར། གཉེན་པོ་རྣམ་པར་བྱང་བ་ནི་ཅི་ཞིག་འཐོབ་སྟེ། བོར་ཐོབ་ཅུང་ཟད་
ཀྱང་མི་བྱེད་པ་ཉིད་པས་ཐེག་ཆེན་སྒོམ་ལམ་རྣམ་རྟོག་གི་གཉེན་པོར་ཉེ་བར་དགོད་པར་མི་བྱ་
བ་ཁོ་ནའོ་ཞེ་ན། རྩ་འགྲེལ་ལ། ངག་དོན་ནི། ཤེས་བྱ་ཆོས་ཅན། ཐེག་ཆེན་སྒོམ་ལམ་གྱིས་
རྣམ་རྟོག་ཉམས་པ་དང༌། གཉེན་པོ་འཕེལ་བའི་བྱ་བ་མི་བྱེད་པར་ཐལ། ཐེག་ཆེན་སྒོམ་ལམ་
གྱི་རང་བཞིན་སྟོང་པ་ཉིད་ཡིན་པའི་ཕྱིར། ཞེས་པའོ། །གཉིས་པ་ལན་ལ་མཚམས་སྦྱར་ནི།
སྟོང་ཉིད་ཡིན་ཀྱང་ཉམས་འཕེལ་མི་བྱེད་པ་དེ་ལྟ་ཡིན་ཏེ། འདི་ལྟར་རྩ་བ་ནི། བྱང་ཆུབ་སོགས་
སོ༑ ༑འགྲེལ་བ་ལ། ཀུན་རྫོབ་ཏུ་མ་ངེས་པ་དང༌། དོན་དམ་དུ་འདོད་པའི་ལན་ནོ། །དང་པོ་
ལ་དཔེ་དགོད་པ་ནི། ཇི་ལྟར་རྐྱེན་གྱིས་ཁྱད་པར་དུ་བྱར་མེད་པའི་དེ་བཞིན་ཉིད་ཀྱི་མཚན་ཉིད་
ཡིན་ཀྱང་དེ་ཀུན་རྫོབ་ཏུ་བྱང་ཆུབ་སྤྲོས་པ་མེད་པའི་ཡེ་ཤེས་ཀྱི་བདག་ཉིད་ཀྱི་ཆོས་ཀྱི་སྐུ་ལ་སོགས་
251

པ་རང་བཞིན་གྱི་སངས་རྒྱས་ཀྱི་བདག་པོ་ཙམ་གྱིས་གདུལ་བྱའི་སྐྱེ་བོ་རྣམས་ཀྱི་བསོད་ནམས་
དང་ཡེ་ཤེས་ཀྱི་ཚོགས་ཆེ་ཆུང་དེ་རྗེས་སུ་མཐུན་པ་དང༌། དོན་ཁྱད་པར་ཅན་གཟུགས་སྐུ་གཉིས་
སུ་སྣང་བའི་སེམས་བསྐྱེད་པའི་སྒོ་ནས་གདུལ་བྱའི་མངོན་པར་འདོད་པའི་དོན་སྒྲུབ་པར་བྱེད་
པ་དེ་བཞིན་དུ། ཞེས་པ་སྟེ། བྱང་ཆུབ་དེ་བཞིན་ཉིད་མཚན་ཉིད་ཡིན་ཀྱང༌། ཇི་ལྟར་བྱང་
ཆུབ་དེ་བཞིན་དུ་ཞེས་པའི་འགྲེལ་པའོ། །དོན་ལ་སྦྱར་བ་ནི་བསྒོམ་པས་གློ་བུར་གྱི་དྲི་མ་དང་
བྲལ་བའི་སྒོ་ནས་མངོན་སུམ་བྱས་པའི་སྒོམ་ལམ་འདི་དོན་དམ་པར་དེ་བཞིན་ཉིད་ཀྱི་མཚན་ཉིད་
ཡིན་ཀྱང་། ཀུན་རྫོབ་ཏུ་སྤང་བྱ་ཉམས་པ་དང་གཉེན་པོ་འཕེལ་བ་སོགས་མངོན་པར་འདོད་པའི་
དོན་གྱི་བྱ་བ་བྱེད་དོ། ཞེས་བ་སྟེ། དེ་ཡང་དེའི་མཚན་ཉིད་བཞེད་ཀྱང་། འདི་ནི་འདོད་པའི་
དོན་སྒྲུབ་བྱེད།ཅེས་པའི་འགྲེལ་པའོ། །དཔེ་དོན་གཉིས་ཀ་ལ་ངག་དོན་ནི། ཐེག་ཆེན་སྒོམ་ལམ་
ཆོས་ཅན། ཁྱོད་ཀྱི་རང་བཞིན་སྟོང་པ་ཉིད་ཡིན་ཀྱང་ཉམས་འཕེལ་མི་བྱེད་པའི་སྐྱོན་མེད་དེ།
ཁྱོད་དོན་དམ་པར་སྟོང་ཉིད་ཡིན་ཀྱང་། ཀུན་རྫོབ་ཏུ་ཁྱོད་བསྒོམས་པས་སྤང་བྱ་ཉམས་ཤིང་
གཉེན་པོ་འཕེལ་བའི་བྱ་བ་བྱེད་པའི་ཕྱིར། དཔེར་ན། བྱང་ཆུབ་དོན་དམ་པར་སྟོང་ཉིད་ཡིན་
ཀྱང་ཀུན་རྫོབ་ཏུ་ཆོས་སྐུའི་བདག་རྐྱེན་ལས་གཟུགས་སྐུ་གཉིས་ཀྱིས་གདུལ་བྱའི་དོན་བྱེད་པ་བཞིན་
ནོ༑ ༑གཉིས་པ་ནི། དོན་དམ་པར་ནི་ཉམས་པ་དང་འཕེལ་བ་དགག་པའི་ཚུལ་དུ་བཞེད་པས་
དེའི་ཚེ་བདེན་པར་སྦྱོར་བ་མེད་པ་ཉིད་ཡང་དག་པར་སྦྱོར་བ་ཡིན་པར་ཉམས་པ་མེད་དོ། །ངག་
དོན་ནི། ཐལ་འགྱུར་དེ་དོན་དམ་གྱི་དབང་དུ་བྱས་ན་གནོད་བྱེད་ཡང་དག་མིན་པར་ཐལ། འདོད་
ལན་དོན་མཐུན་ཐེབས་པའི་ཕྱིར། འདི་མདོ་ལས། རབ་འབྱོར་དེ་དེ་བཞིན་ནོ། །དེ་དེ་བཞིན་
ཏེ༑ བརྗོད་དུ་མེད་པའི་ཆོས་ལ་ཡོངས་སུ་འཕེལ་བའམ་འགྲིབ་པ་མེད་དོ། ཞེས་པས་བསྟན་
ལ། རྩ་བའི་དེ་ཡང་དེ་ཡི་མཚན་ཉིད་བཞེད། ཅེས་པས་ཤུགས་ལ་འཕངས་ཤིང༌། དེ་ཉིད་
འགྲེལ་བས་ནུས་པ་ཕྱུང་སྟེ་བཤད་པ་ཡིན་ནོ། །གསུམ་པ་ལ། རྩོད་པ་དང་། ལན་ནོ། །དང་
པོ་ལ་མཚམས་སྦྱར་ནི། དེ་ལྟར་སོགས་སོ། །རྩ་བ་ནི། རྐང་པ་གཉིས་སོ། །འགྲེལ་བ་ནི། ཇི་
ལྟར་དོན་ཁྱད་པར་ཅན་སྣང་བའི་སེམས་བསྐྱེད་པའི་སྒོ་ནས་བྱང་ཆུབ་བསྐྱེད་པའི་དོན་བྱེད་དེ་
252

བྱེད་མི་རིགས་པར་ཐལ། བྱང་ཆུབ་ཀྱི་སེམས་སྔ་ཕྱི་རེ་རེ་ཁོ་ན་དང་། སྔ་ཕྱི་ལྷན་ཅིག་ཚོགས་
པ་དང་། སྔ་ཕྱི་རིམས་ཀྱིས་འབྱུང་བ་གང་གི་སྒོ་ནས་ཀྱང་། བྱང་ཆུབ་བསྐྱེད་པར་མི་རིགས་
པ་དེ་བས་ནའོ། །རྟགས་གསུམ་རིམ་བཞིན་སྒྲུབ་པ་ནི། སྔ་ཕྱི་རེ་རེ་ཁོ་ནས་བྱང་ཆུབ་པར་ནི་
རིགས་པ་མིན་ནོ། །སྔ་ཕྱིར་གྱུར་པའི་བྱང་ཆུབ་ཀྱི་སེམས་རེ་རེ་ལ་སངས་རྒྱས་ཀྱི་བྱང་ཆུབ་
སྒྲུབ་པར་བྱེད་པའི་རྣམ་པ་ཐམས་ཅད་མཁྱེན་པ་ཉིད་ཀྱི་ཆོས་བཅུ་ལ་སོགས་པའི་རྒྱུ་ཚོགས་ཀྱི་
དོན་མཐའ་དག་མི་སྣང་བའི་ཕྱིར་རོ། །འདོད་པའི་དོན་སྒྲུབ་པར་བྱེད་པར་སྣང་བ་སེམས་ཅིག་
ཅར་འབྱུང་བ་མང་པོ་ཉིད་ཀྱིས་ཀྱང་མིན་ཏེ། གཙོ་བོ་སེམས་རིགས་མཐུན་དུ་མ་རྒྱུད་གཅིག་
ལ་ཅིག་ཅར་མི་སྲིད་པའི་ཕྱིར་རོ། དེར་ཐལ། སེམས་ཅན་རྣམས་ནི་རྣམ་པར་ཤེས་པ་རྒྱུད་
རེ་རེ་བའོ། ཞེས་འབྱུང་བས་སོ། །བླ་ན་མེད་པའི་ཞེས་པ་ནས། སྔ་ཕྱིར་གྱུར་པའི་རིམས་
ཀྱིས་འབྱུང་བ་མང་པོ་ཉིད་ཀྱིས་ཀྱང་མིན་ཏེ། ཕྱི་མ་དེ་བྱུང་མ་ཐག་ཏུ་སྔ་མ་ཕྱི་མ་ལ་རྗེས་སུ་
འགྲོ་བ་མེད་དེ་ཉིད་དུ་འཇིག་པས་ན་སྔ་ཕྱི་ཕན་ཚུན་འབྲེལ་བ་མེད་པའི་ཕྱིར་རོ། །འདིར་གཞན་
དག །གཉིས་པས་ཅིག་ཅར་འབྱུང་བའི་མང་པོ་འདུས་པས་བསྐྱེད་པ་བཀག་པ་ཡིན་ལ། གསུམ་
པ་ནི། རིམས་ཀྱིས་འབྱུང་ཡང་། སྔ་མ་རྣམས་ཕྱི་མ་མ་སྐྱེས་ཀྱི་བར་དུ་གནས་ནས་སྔ་ཕྱིར་
སྐྱེས་པ་མང་པོ་ལྷན་ཅིག་ཚོགས་པས་བསྐྱེད་པ་བཀག་པ་ཡིན་ནོ། ཞེས་སྨྲ་བ་མི་འཐད་དེ། བྱང་
ཆུབ་བསྐྱེད་ཚུལ་གསུམ་པོ་འདིར་མཐའ་ཆོད་ན། གསུམ་པོ་གང་ཡང་མི་འཐད་པས་བྱང་ཆུབ་
བསྐྱེད་མི་སྲིད་པར་འགྱུར་རོ། །མཐའ་མ་ཆོད་ན། མཐའ་མ་ཆོད་པའི་དོགས་པ་བསུ་ནས།
སློབ་དཔོན་དོགས་པ་བསུ་བ་ལ་མི་མཁས་པའི་སྐྱོན་དུ་འགྱུར་ཞིང༌། དོགས་གཅོད་བྱས་ཀྱང་
དོགས་པའི་མཐའ་མ་ཆོད་པས་དགོས་ནུས་མེད་པར་ཐལ་ལོ། །འདི་ལ་ཁ་ཅིག་ན་རེ་སྒྲུབ་བྱེད་
གསུམ་པོ་དེར་མཐའ་ཆོད་དམ། མ་ཆོད། ཆོད་ན་བྱང་ཆུབ་བསྐྱེད་པར་མི་འཐད་ལ། མ་
ཆོད་ན་སློབ་དཔོན་དོགས་པ་བསུ་བ་ལ་མི་མཁས་པར་ཐལ་ལོ། ཞེས་བཟློག་ན། འཁོར་གསུམ་
ཀ་དངོས་སུ་ཁས་ལེན་པས་དེ་ནི་སུན་འབྱིན་ཡང་དག་མིན་ཞེས་ཟེར་རོ། །འདི་ནི་བཞད་གད་
ཀྱི་གནས་སུ་བྱ་བ་ཡིན་ཏེ། བྱང་ཆུབ་བསྐྱེད་ཚུལ་གསུམ་པོ་དེར་མཐའ་ཆོད་ཅིང་། གསུམ་
253

པོ་གང་ཡང་མི་འཐད་ན། བྱང་ཆུབ་མི་བསྐྱེད་པའི་སྒྲུབ་བྱེད་གསུམ་པོ་དེར་མཐའ་ཆོད་ཅིང་།
གསུམ་པོ་གང་ཡང་མི་འཐད་ན་བྱང་ཆུབ་བསྐྱེད་དགོས་པའི་ཕྱིར་རོ། །མཁས་པ་རང་གི་སྨྲས་
སོ་ཅོག་འདི་དང་མཚུངས་པར་ཡིད་བརྟན་མེད་པར་གསལ་བར་མ་བྱེད་ཅིག །འདི་ལ་ཡང་
ཁ་ཅིག་འབྲས་བུ་བསྐྱེད་པ་ལ་རྒྱུ་རེ་རེ་བ་དང་ཚོགས་པ་གཉིས་སུ་ངེས་ལ། མ་ཚོགས་པར་འབྲས་
བུ་བསྐྱེད་མི་སྲིད་ཅིང་། ཚོགས་པ་ལ་ཅིག་ཅར་འབྱུང་བ་མང་པོ་ཚོགས་པ་དང༌། རིམས་ཀྱིས་
འབྱུང་བ་མང་པོ་ཚོགས་པ་གཉིས་སུ་ངེས་སོ། ཞེས་པའི་ཚུལ་ལ་བརྟེན་ནས་བཤད་ནུས་པས་
སུན་འབྱིན་དེས་སུན་མི་ཕྱིན་ནོ། ཞེས་སྨྲ་བ་ནི་བབ་ཅོལ་ཏེ། རྒྱུ་རེ་རེ་བ་དང༌། ཅིག་ཅར་
འབྱུང་བ་ཚོགས་པ་དང༌། རིམ་གྱིས་འབྱུང་བ་ལྷན་ཅིག་ཚོགས་པས་འབྲས་བུ་བསྐྱེད་པ་ཁ་སུམ་
དུ་མཐའ་ཆོད་ཅིང་། གསུམ་པོ་དེ་གང་ཡང་མི་འཐད་པས་འབྲས་བུ་བསྐྱེད་མི་སྲིད་པར་ཐལ་
བ་བཟློག་ཏུ་མེད་པར་སོ་ན་གནས་པས་སོ། །དེས་ན་འགྲེལ་ཆེན་ལས་སྔར་བཤད་པའི་ཕྱོགས་
མངོན་པར་འདོད་པ་མིན་པའི་ཕྱིར། ཕྱོགས་ཕྱི་མ་ལ་རབ་ཏུ་གྲགས་པའི་དཔེའི་ཚུལ་གྱིས་ལན་
གདབ་པའི་ཕྱིར་ཞེས་གསུངས་པ་ལྟར། རིམ་གྱིས་འབྱུང་བས་མི་བསྐྱེད་པ་ལ་རྟགས་མ་གྲུབ་
པའི་ལན་དང༌། དེའི་སྒྲུབ་བྱེད་ལ་མ་ངེས་པའི་ལན་འདེབས་པ་ཡིན་ནོ། །གཉིས་པ་ལན་ལ།
མཚམས་སྦྱར་ནི། བསྐྱེད་ཚུལ་གསུམ་པོ་གང་གི་སྒོ་ནས་ཀྱང་བྱང་ཆུབ་མི་བསྐྱེད་པར་བརྩོད་
པ་དེ་ནི་ཡང་དག་པ་མིན་པས་ལན་འདི་ལྟར། རྩ་བ་ནི། འཕགས་པ་ལྟར་ན། མར་མེའི་དཔེའི་
ཚུལ་གྱིས་ནི། སེམས་བསྐྱེད་ཀྱི་བྱང་ཆུབ་བསྐྱེད་ཚུལ་དེ། ཟབ་མོའི་ཆོས་ཉིད་རྣམ་པ་བརྒྱད་
ཀྱི་རྗེས་སུ་འབྲངས་ནས་ཤེས་པར་བྱ་བ་ཡིན་པས་བསམ་གྱིས་མི་ཁྱབ་བོ། ཞེས་འཆད་དོ། །སློབ་
དཔོན་ལྟར་ན། བྱང་ཆུབ་བསྐྱེད་ཚུལ་དང་ཟབ་མོ་བརྒྱད་དོན་རེ་རེར་བྱས་ནས་མར་མེའི་དཔེས་
དེ་གཉིས་མཚོན་པར་བཞེད་དེ། །འགྲེལ་བ་ལ། དཔེ་སྒྲུབ་པ། དཔེ་དོན་སྦྱར་བ། དོན་གཞན་
ཡང་མཚོན་ཚུལ་ལོ། །དང་པོ་ལ་ལྟོས་མེད་དུ་མི་སྲེག་པ། ལྟོས་ནས་སྲེག་པ། དེ་གཉིས་ཀའི་
དོན་བསྡུ་བའོ། །དང་པོ་ལ། སྐད་ཅིག་དང་པོས་ལྟོས་མེད་དུ་མི་སྲེག་པ་ནི། ཇི་ལྟར་མེ་ལྕེ་
དང་སྙིང་པོ་ཕྲད་པ་སྐད་ཅིག་མ་དང་པོ་ལ་ཆོས་ཅན། མེ་ལྕེའི་སྐད་ཅིག་མ་གཉིས་པ་མེད་པར་
254

རྒྱུའི་མཚན་ཉིད་སྲེག་པར་བྱེད་པ་དང༌། འབྲས་བུའི་མཚན་ཉིད་བསྲེག་པར་བྱ་བ་ཚིག་པ་མེད་
དེ༑ རང་གི་རྒྱུས་ཁྱོད་སྙིང་པོ་དང་ཕན་ཚུན་གྱི་སྒོ་ནས་དུས་མཉམ་དུ་ཕྲད་ཙམ་དུ་བསྐྱེད་པས་
སྙིང་པོ་སྲེག་པ་ལ་ནུས་པ་ཁྱད་པར་ཅན་དུ་མ་བྱས་པའི་ཕྱིར། དེ་བཞིན་དུ་མེ་ལྕེ་དང་སྙིང་པོ་
ཁྱད་པར་ཅན་སྐྱེ་བ་སྐད་ཅིག་མ་གཉིས་པ་ཡང་ཆོས་ཅན། སྐད་ཅིག་མ་དང་པོ་ལ་མ་བལྟོས་
པར་རྒྱུ་དང་འབྲས་བུའི་མཚན་ཉིད་སྲེག་པར་བྱེད་པ་དང་བསྲེག་པར་བྱ་བ་མེད་དོ། །སྐད་ཅིག་
མ་དང་པོ་མེད་པར་ཀུན་རྫོབ་ཏུ་ཡང་འབྱུང་བ་མེད་པའི་ཕྱིར། གལ་ཏེ་རྒྱུ་མེད་ན་རྟག་ཏུ་ཡོད་
པའམ་གཏན་ནས་མེད་པ་ལ་སོགས་པར་ཐལ་བར་འགྱུར་རོ། །གཉིས་པ་ནི་གང་གི་ཕྱིར་སྔ་
ཕྱི་ལྟོས་མེད་དུ་མི་སྲེག་པ་དེ་ལྟ་ཡིན་པ་དེའི་ཕྱིར། ཤེས་བྱ་ཆོས་ཅན། མར་མེའི་སྐད་ཅིག་
སྔ་ཕྱི་ཕན་ཚུན་ལྟོས་ནས་སྙིང་པོ་སྲེག་པར་བྱེད་པ་དང་བསྲེག་པར་བྱ་བ་ཚིག་པ་ཡོད་དེ། མར་
མེ་དང་སྡོང་བུ་གཉིས་ཀ་ཕྲད་པའི་ཁྱད་པར་ཅན་གྱི་སྐད་ཅིག་མ་དང་པོ་བལྟོས་ནས་མེ་ལྕེ་དང་
པོ་དེས་བྱས་པ་སྡོང་བུ་སྲེག་པ་ལ་སྔ་མ་ལས་མཐུ་ཕུལ་དུ་ཕྱིན་པ་དང་ལྡན་པ་ཁྱད་པར་ཅན་སྐད་
ཅིག་མ་གཉིས་པ་ལ་སོགས་པ་ཡོད་པ་ན། དེའི་ཚེ་ཕྱི་མ་སྐྱེས་པ་ན་སྔ་མ་འཇིག་རྒྱུ་དོན་གཞན་
མེད་པར་ཞིག་ཀྱང་གོ་རིམ་བཞིན་དུ་རྒྱུ་མེ་ལྕེ་ཐ་མ་སྐྱེ་བ་དང་འབྲས་བུ་སྙིང་པོ་རྫོགས་པར་འཇིག་
པའམ་ཚིག་པ་དུས་མཉམ་དུ་དམིགས་པའི་ཕྱིར། དེའི་ཚེ་རྒྱུ་མེད་པར་ཞིག་ཀྱང་། ཞེས་པ་
རྩོད་པའི་སྒྲུབ་བྱེད་ཕྱི་མ་ཁྱབ་པ་མ་ངེས་པར་སྟོན་པའི་ཚིག་གོ །སྔ་མ་ལ་བལྟོས་ནས་ཕྱི་མ་འབྱུང་
བའི་རྒྱུ་མཚན་ཡོད་དེ། གང་གི་ཚེ་རྐྱེན་ཉིད་ཡོད་པ་ཙམ་གྱིས་བདག་ཉིད་ཀྱི་རྟེན་ཅིང་འབྲེལ་
བར་འབྱུང་བ་ཆོས་ཉིད་ཀྱིས་མ་བརྟགས་གཅིག་བུར་ཉམས་དགའ་བ་ཉིད་དུ་སྔ་ཕྱི་རྒྱུ་དང་འབྲས་
བུའི་འབྲེལ་བ་གྲུབ་པའི་སྟོབས་ཀྱིས་སོ། །གསུམ་པ་ནི། དེ་བས་ན། ཞེས་པ་ནས། ཞེས་བྱ་
བའི་བར་རོ། །གཉིས་པ་ནི། ཤེས་བྱ་ཆོས་ཅན། སེམས་བསྐྱེད་སྔ་ཕྱི་ཕན་ཚུན་ལྟོས་ནས་
བྱང་ཆུབ་ཐོབ་པར་རིགས་ཏེ། མར་མེའི་སྐད་ཅིག་མ་སྔ་མ་བཞིན་དུ་དྲན་པ་ཉེར་གཞག་སོགས་
བྱང་ཆུབ་སྒྲུབ་པར་བྱེད་པ་ཡུལ་གྱི་དངོས་པོ་ཚད་ཡོད་པ་ཞིག་སྣང་བའི་རྣམ་པར་ཤེས་པ་སྔ་མ་
ལ་བརྟེན་ནས་སྔ་མ་དེ་ལ་སྣང་བའི་དོན་གྱིས་དབེན་པ་སྔ་མ་བས་ལྷག་པར་ཁྱད་པར་དུ་འཕགས་
255

པའི་དོན་སྣང་བའི་རྣམ་པར་ཤེས་པ་ཕྱི་མ་སྐྱེ་བའི་རིམ་པས་བྱང་ཆུབ་སྐྱེ་བའི་ཕྱིར། འདིར་ནི་
མར་མེའི་དཔེས་ཤེས་ཏེ། མར་མེའི་དཔེའི་ཚུལ་གྱིས་སེམས་བསྐྱེད་སྐད་ཅིག་མ་སྔ་ཕྱིར་གྱུར་
པ་གཉིས་ཡུལ་བྱང་ཆུབ་བསྐྱེད་པ་གཅིག་ལ་ཉེ་བར་སྦྱོར་བར་ཤེས་པ་ལྷུར་ལེན་པས་སོ། །ག་སུམ་
པ་ནི། ཇི་ལྟར་སྨོས་པའི་དཔེ་ཁོ་ནས་བྱང་ཆུབ་བསྐྱེད་ཚུལ་འགལ་འགལ་འདྲ་ཡང་མི་འགལ་
བར་ཤེས་པར་བྱེད་པ་ལྟར་དཔེ་དེས། ཟབ་མོའི་ཆོས་ཉིད་རྣམ་པ་བརྒྱད་ཀྱང་འགལ་འགལ་འདྲ་
ཡང་མི་འགལ་བར་ཁོང་དུ་ཆུད་པར་བྱའོ། །ཡིན་པས་ཞེས་པ་འགྱུར་མ་དག་ཅིང་། འགྲེལ་
ཆེན་དང་འགྱུར་རྙིང་ལས། བྱའོ་ཞེས་རྫོགས་ཚིག་འབྱུང་བ་ལྟར་རོ། །དེའི་ཕྱིར་འདི་འོག་
མའི་མཚམས་སྦྱར་དུ་བྱེད་པ་ནོར་པ་ཆེན་པོ་སྟེ་ཟབ་མོའི་ཆོས་ཉིད་རྣམ་པ་བརྒྱད། ཅེས་པའང་
འོག་མའི་མཚམས་སྦྱར་དུ་ཐལ་བས་སོ། །གཉིས་པ་ལ་མཚམས་སྦྱར་ནི། སྒོམ་པའི་ལམ་
ལ་སོགས་སོ། །རྩ་བ་ནི་སྐྱེ་བ་སོགས་སོ། །འགྲེལ་བ་ལ་ཟབ་མོའི་དབྱེ་བ་དང༌། ཟབ་པའི་རྒྱུ་
མཚན་ནོ། །དང་པོ་ནི་ཤེས་བྱ་ཆོས་ཅན། རྟེན་ཅིང་འབྲེལ་བར་འབྱུང་བ་ཟབ་པ་ཡིན་ཏེ། སེམས་
བསྐྱེད་སྐད་ཅིག་མ་སྔ་མ་དང་ཕྱི་མ་དག་རེ་རེ་ཁོ་ནས་ཀྱང་བྱང་ཆུབ་བསྐྱེད་པ་མ་ཡིན་ནོ། །དེ་
གཉིས་གང་གི་ཡང་ངོ་བོ་ཉིད་མེད་པས་ཀྱང་མིན་ལ། ཀུན་རྫོབ་ཏུ་བསྒོམས་པས་རྟོགས་པར་
བྱ་བའི་དོན་ཁྱད་པར་དུ་འཕགས་པ་ཕན་ཚུན་ལྟོས་ནས་བསྐྱེད་དོ་ཞེས་བྱ་བ་ཡིན་པའི་ཕྱིར། ཆོས་
ཅན། འགག་པ་ཟབ་པ་ཡིན་ཏེ། དངོས་པོ་ཐམས་ཅད་བྱུང་བ་ཉིད་ནས་རང་བཞིན་གྱིས་ངོ་
བོ་ཉིད་མེད་པས་དོན་དམ་པར་འགག་པ་མེད་ལ། ཀུན་རྫོབ་ཏུ་ཡང་འགག་གོ་ཞེས་བྱ་བ་ཡིན་
པའི་ཕྱིར། ཆོས་ཅན། བྱང་སེམས་ཀྱི་དེ་བཞིན་ཉིད་མངོན་སུམ་དུ་བྱེད་ཚུལ་ཟབ་པ་ཡིན་ཏེ།
བྱང་སེམས་ཀྱིས་གནས་སྐབས་ཐམས་ཅད་དུ་དེ་བཞིན་གོམས་པར་བྱས་ཀྱང་ཐབས་ཀྱིས་རྫོགས་
སྨིན་མ་སྦྱངས་པར་དེ་མངོན་དུ་མི་བྱེད་པའི་ཕྱིར། བྱང་སེམས་ཀྱི་ཤེས་བྱ་ཟབ་པ་ཡིན་ཏེ། བྱང་
སེམས་རྣམས། དེ་བཞིན་ཉིད་ཀྱི་རང་བཞིན་གྱི་ཆོས་ཉིད་ལ་ཀུན་རྫོབ་ཏུ་སྦྱིན་པ་ལ་སོགས་པ་
རྣམ་པ་དུ་མ་རྗེས་སུ་སྒྲུབ་པ་ཞེས་བྱ་བ་ཡིན་པའི་ཕྱིར། ཆོས་ཅན། བྱང་སེམས་ཀྱི་ཤེས་པ་
ཟབ་པ་ཡིན་ཏེ། བྱང་སེམས་ཀྱི་དེ་བཞིན་ཉིད་ཀྱི་ངོ་བོ་ཉིད་ཀྱིས་བདེན་པར་མཐོང་བ་མེད་པ་
256

ཉིད་དེ་གནས་ལུགས་མཐོང་བ་ཞེས་བྱ་བ་ཡིན་པའི་ཕྱིར། ཆོས་ཅན། བྱང་སེམས་ཀྱི་སྤྱོད་པ་
ཟབ་པ་ཡིན་ཏེ། བྱང་སེམས་འཕགས་པ་རྣམས་ཆོས་ཉིད་ཀྱིས་ཐམས་ཅད་ལ་མཚན་མར་སྤྱོད་
པ་མེད་པ་ཉིད་སྤྱོད་པའོ་ཞེས་བྱ་བ་ཡིན་པའི་ཕྱིར། ཆོས་ཅན། བྱང་སེམས་ཀྱི་གཉིས་སུ་མེད་
པ་རྟོགས་པ་ཟབ་པ་ཡིན་ཏེ། བྱང་སེམས་རྣམས་མཚན་མ་ཡོད་མེད་གཉིས་སུ་མེད་པའི་ངོ་བོ་
ཉིད་དུ་ཆོས་ཐམས་ཅད་སྒྲུབ་པོ་ཞེས་བྱ་བ་ཡིན་པའི་ཕྱིར། ཤེས་བྱ་ཆོས་ཅན། བྱང་སེམས་
ཀྱི་ཐབས་ལ་མཁས་པ་ཟབ་པ་ཡིན་ཏེ། བྱང་སེམས་ཀུན་རྫོབ་ཏུ་ཚོགས་ཐམས་ཅད་ཡོངས་སུ་
རྫོགས་པ་ལ་དོན་དམ་དུ་དེའི་འབྲས་་བུ་སངས་རྒྱས་ཉིད་མི་ཐོབ་པ་ཅེས་བྱ་བ་ཡིན་པའི་ཕྱིར། གཉིས་
པ་ནི་ཤེས་བྱ་ཆོས་ཅན། སྐྱེ་བ་སོགས་བརྒྱད་པོ་དེ་རྒྱུ་མཚན་དེ་དག་གི་སྒོ་ནས་ཟབ་པ་ཉིད་ཡིན་
པ་འཐད་དེ། རྒྱུ་མཚན་དེ་དག་གི་སྒོ་ནས་བསམ་གྱིས་མི་ཁྱབ་པའི་རྣམ་པར་ཐར་པའི་སྒོ་ནས་
ཕན་ཚུན་འགལ་བའི་ལྟར་སྣང་བའི་དོན་མི་འགལ་བར་སྒྲུབ་པས་སོ། ཐམས་ཅད་ལ་ཐུན་མོང་
དུ་ངག་དོན་ནི། བྱང་སེམས་སྒོམ་ལམ་པ་ཆོས་ཅན། རྫོགས་བྱང་ལས་ཕྱིར་མི་ལྡོག་སྟེ། ཟབ་
མོ་བརྒྱད་མངོན་དུ་གྱུར་པའི་སྒོ་ནས་རྟོགས་པའི་བྱང་སེམས་ཡིན་པའི་ཕྱིར། འདིར་ཊཱིཀ་བྱེད་
གཞན་དག་ཟབ་མོ་བརྒྱད་རྟོགས་པ་རྟགས་སུ་སྨྲ་བ་དང་། གོང་དུ་ཕྱིར་མི་ལྡོག་གི་རྟགས་ལུས་
ངག་གི་རིག་བྱེད་ཁོ་ནར་སྨྲས་པ་དངོས་སུ་འགལ་ལོ། །གསུམ་པ་ནི། སློབ་པ་སོགས་སོ། །
གསུམ་པ་ཁྱད་པར་ཅན་གྱི་གང་ཟག་གི་སྒོམ་རིམ་ལ་ཆོས་སྐུའི་ཉེར་རྒྱུ་སྲིད་ཞི་མཉམ་ཉིད།
གཟུགས་སྐུའི་ཉེར་རྒྱུ་ཞིང་དག་སྦྱོར། འཕྲིན་ལས་ཀྱི་ཉེར་རྒྱུ་ཐབས་མཁས་སྦྱོར་བའོ། དང་
པོ་ལ་མཚམས་སྦྱོར་ནི། ཕྱིར་མི་ལྡོག་གི་རྟགས་ཀྱི་འོག་ཏུ་ཆོས་སྐའི་སངས་རྒྱས་ཉིད་ཐོབ་པའི་
རྒྱུ་མཚན་འཁོར་བ་དང་མྱ་ངན་ལས་འདས་པ་མཉམ་པ་ཉིད་ཀྱི་སྦྱོར་བ་འཆད་པའི་རྒྱུ་མཚན་
ཡོད་དེ། འབད་རྩོལ་གྱིས་སློབ་པའི་ཚོགས་ཀྱི་ཆོས་ཕྱིར་མི་ལྡོག་པའི་རྟགས་ཐོབ་པས་སངས་
རྒྱས་ཉིད་ཐོབ་པར་བྱ་བའི་ཕྱིར་དུ་དེའི་ཉེ་རྒྱུ་ལ་འབད་པས་བཤད་པ་ཡིན་པའི་ཕྱིར། རྩ་བ་ནི།
དངོས་དང༌། ཀླན་ཀ་སྤང་པ་གཉིས་སོ། །དང་པོ་ནི། དག་པའི་ཡེ་ཤེས་ཆོས་ཅན། སྲིད་དང་
ཞི་བ་ལ་བླང་དོར་དུ་བདེན་པར་མི་རྟོག་སྟེ། འཁོར་འདས་ཀྱི་ཆོས་རྣམས་རྨི་ལམ་འདྲ་བར་བདེན་
257

མེད་དུ་མཉམ་པར་རྟོགས་པའི་ཕྱིར། དེ་ཡང་མདོ་ལས། ཤཱ་རིའི་བུས་རབ་འབྱོར་ལ་སྨྲས་
པ༑ རབ་འབྱོར་རྨི་ལམ་དུ་སྟོང་པ་ཉིད་དང༌། མཚན་མ་མེད་པ་དང༌། སྨོན་པ་མེད་པའི་
ཏིང་ངེ་འཛིན་ལ་སྙོམས་པར་ཞུགས་ན། ཅི་ཤེར་ཕྱིན་རྣམ་པར་འཕེལ་ལམ། རབ་འབྱོར་གྱིས་
སྨྲས་པ། ཉིན་པར་བསྒོམས་པས་འཕེལ་ན་རྨི་ལམ་དུ་བསྒོམས་པས་ཀྱང་འཕེལ་ལོ། །དེ་ཅིའི་
ཕྱིར་ཞེ་ན། རྨི་ལམ་དང་ཉིན་པར་ནི་རྣམ་པར་རྟོག་པ་མེད་པས་སོ། ཞེས་པའི་དོན་བསྡུས་
པའོ། །གཉིས་པ་ནི། ཚུལ་དེ་ལ་ལས་མེད་པར་ཐལ་བ་ལ་སོགས་པ་ཡི་ཀླན་ཀའི་ལན་ནི་མདོ་
ལས། ཇི་སྐད་བཤད་པར་ཟད་དོན་མདོ་ལས་བཤད་པ་ཇི་ལྟར་ཞེ་ན། འདི་ལ་ལས་མེད་པར་
ཐལ་བ། རྨི་ལམ་དམིགས་བཅས་སུ་ཐལ་བ། ལུང་དང་འགལ་བར་ཐལ་བ། ཧ་ཅང་ཐལ་
བའི་ཀླན་ཀ་སྤང་པའོ། །དང་པོ་ལ་ཀླན་ཀ་དང༌། ལན་ནོ། །དང་པོ་ནི། ཤཱ་རིའི་བུས་རབ་
འབྱོར་ལ་སྨྲས་པ། རབ་འབྱོར་བྱང་ཆུབ་སེམས་དཔའ་སེམས་དཔའ་ཆེན་པོས་རྨི་ལམ་དུ་གང་
ཟག་གིས་བྱས་བའི་ལས་དེ་གསོག་པའམ་འབྲི་བར་འགྱུར་བ་ཡོད་དམ། ཞེས་པས་ཏེ་འདི་ནི་
སྔར་རྨི་ལམ་དང་ཉིན་པར་ནི་རྣམ་པར་རྟོག་པ་མེད་པའོ། །ཞེས་སོགས་རབ་འབྱོར་གྱིས་སྨྲས་
པ་ལ་རྩོད་པའོ། །དོན་ནི་སད་པ་ན་དགེ་སྡིག་གི་ལས་གསོག་པ་མེད་པར་ཐལ། བདེན་པའི་
ངོ་བོ་ཉིད་མེད་པའི་ཕྱིར། རྨི་ལམ་བཞིན་ཞེས་པའོ། །གཉིས་པ་ལ་ནི། ཤཱ་རིའི་བུ། བཅོམ་
ལྡན་འདས་ཀྱིས་ཆོས་ཐམས་ཅད་རྨི་ལམ་ལྟ་བུར་གསུངས་པ་དེ་ལྟར་ན། དེ་ལས་གསོག་པའམ་
བྲི་བ་མེད་དོ། ཞེས་པས་དོན་དམ་དུ་འདོད་པའི་ལན་དང༌། འོན་ཏེ་སད་ནས་རྣམ་པར་རྟོག་
ན་ནི་དེ་ལས་གསོག་པའམ་བྲི་བར་ཡང་འགྱུར་རོ། ཞེས་པས་ཀུན་རྫོབ་ཏུ་དཔེ་མ་གྲུབ་ཅིང་རྟགས་
མ་ངེས་པར་སྟོན་ནོ། །འདིའི་མཇུག་ཏུ་ཉི་ཁྲིར། རབ་འབྱོར་གྱིས་སྨྲས་པ། ཉིན་པར་སྲོག་
གཅོད་པ་དང༌། རྨི་ལམ་ན་སྲོག་གཅོད་པ་དེ་ལ་དེ་བདག་གིས་བསད་དོ། །དེ་བདག་གིས་བསད་
པ་ལེགས་སོ་ཞེས་པ་དེ་རྣམ་པར་རྟོག་ན། ཤཱ་རིའི་བུ་ཁྱོད་དེ་ལ་ཇི་སྐད་ཟེར་ཅེས་འབྱུང་ལ། འདི་
ཊཱིཀ་བྱེད་གཞན་དག་ཀླན་ཀ་གཉིས་པར་བྱས་ནས་ཀླན་ཀ་གཉིས་པ་སྨྲ་བ་པོ་རབ་འབྱོར་དང་།
ཀླན་ཀ་གསུམ་པ་སྨྲ་པ་པོ་ཤཱ་རིའི་བུར་འཆད་པ་ནི་མི་འཐད་དེ། ཀླན་ཀ་འདི་དག་སྔ་མ་སྔ་མའི་
258

ལན་ལ་ཕྱི་མ་ཕྱི་མ་རྒོལ་བའི་ཕྱིར་ན། རབ་འབྱོར་རང་ཉིད་ཀྱི་དམ་བཅའ་རང་ཉིད་ཀྱིས་བཀག་
པ་དང་། ཤཱ་རིའི་བུ་རང་ཉིད་ཀྱིས་སྨྲས་པའི་ལན་ལ་རང་ཉིད་ཀྱིས་ཀླན་ཀ་འཕངས་པར་ཐལ་
བས་སོ། །དེས་ན་འདིའི་དོན་ནི། རབ་འབྱོར་གྱིས་ཤཱ་རིའི་བུ་ལ་ཁོ་བོ་ནི། རྨི་ལམ་དུ་བསད་
པ་སོགས་རྨི་བ་ལ་རྗེས་ཀྱིས་གསོས་བཏབ་ན་ལས་གསོག་པས་དཔེ་མ་གྲུབ་པར་སྨྲ་ལ། ཁྱོད་
རྨི་ལམ་དུ་བསད་པ་སོགས་རྨི་བ་ལ་རྗེས་ཀྱིས་གསོས་བཏབ་ན་ལས་གསོག་མི་གསོག་ཇི་ལྟར་སྨྲ།
ཞེས་དྲིས་པའོ། །དེས་ན་འདི་ནི་ཀླན་ཀ་དང་པོའི་ལན་གྱི་འཕྲོ་ཡིན་ལ། ཀླན་ཀ་གཉིས་པ་འདི་
ལས་འཕྲོས་པའོ། །ཀླན་ཀ་གཉིས་པ་ལ་རྩོད་པ་ནི། ཤཱ་རིའི་བུས་སྨྲས་པ། རབ་འབྱོར་དམིགས་
པ་མེད་པར་ལས་མི་སྐྱེ་སྟེ། ལས་ནི་དམིགས་པ་དང་བཅས་པར་སྐྱེའོ། །དམིགས་པ་མེད་པར་
སེམས་མི་སྐྱེ་སྟེ། སེམས་ནི་དམིགས་པ་དང་བཅས་པ་ཁོ་ནར་སྐྱེའོ། ཞེས་པ་སྟེ། དོན་ནི།
རྨི་ལམ་ན་ཆོས་ཅན། གསད་བྱ་གསོད་བྱེད་སོགས་ཀྱི་དམིགས་ཡུལ་བདེན་པ་པ་ཡོད་པར་ཐལ།
ལས་གསོག་པ་ཡོད་པའི་ཕྱིར། དཔེར་ན་སད་པའི་གནས་སྐབས་བཞིན། ཞེས་ཁོ་བོ་ནི་སད་
དུས་སུ་ལས་གསོག་པ་ཡོད་ཅིང་རྨི་ལམ་ན་མེད་པར་འདོད་དེ། དེ་ལྟ་མིན་ན་སྐྱོན་དེ་ཡོད་དེ།
ཞེས་པའོ། །ལན་ནི། རབ་འབྱོར་གྱིས་སྨྲས་པ། ཤཱ་རིའི་བུ་དེ་དེ་བཞིན་ནོ། །དེ་དེ་བཞིན་ཏེ།
དམིགས་པ་མེད་པར་ལས་མི་སྐྱེའོ། །དམིགས་པ་མེད་པར་སེམས་དཔའ་མི་འབྱུང་ངོ་ཞེས་སོགས་
ཏེ༑ དོན་ནི་ལས་གསོག་པ་ལ་དམིགས་ཡུལ་ཀུན་རྫོབ་པ་ཙམ་དགོས་པར་ཁོ་བོ་ཡང་འདོད་ལ།
དེའི་ཕྱིར་རྨི་ལམ་དུ་བསད་པ་སོགས་རྨི་བ་ལ་རྗེས་ཀྱིས་གསོས་བཏབ་པའི་ཚེ་ན་ཡང་དམིགས་
ཡུལ་རྟོག་པས་བརྟགས་པའི་ཀུན་རྫོབ་པ་ཙམ་ཡོད་ལ། དོན་དམ་པར་སད་པའི་གནས་སྐབས་
ན་ཡང་དམིགས་ཡུལ་མེད་པས་དཔེ་མ་གྲུབ་ཅིང། ཁྱབ་པ་མ་ངེས་པའོ། །གསུམ་པ་ལ། ཀླན་
ཀ་ནི་ཤཱ་རིའི་བུས་སྨྲས་པ། རབ་འབྱོར་ལས་དང་སེམས་དཔའ་ནི་དབེན་པའོ། ཞེས་བཅོམ་
ལྡན་འདས་ཀྱིས་གསུངས་ན། ཇི་ལྟར་དམིགས་པ་དང་བཅས་པར་ལས་སྐྱེ་སྟེ། དམིགས་པ་
མེད་པར་མིན་ཅེས་སོགས་ཏེ། དོན་ནི་ཊཱིཀ་བྱེད་གཞན་དག་འདིར་ཤཱ་རིའི་བུ་ལས་དང་སེམས་
དཔའ་ཐམས་ཅད་བདེན་པར་ཁས་བླངས་པར་འཆད་པ་ནི་ཆེས་མི་རིགས་ཏེ། ཀླན་ཀ་དང་པོ་
259

དང་གཉིས་པའི་སྐབས་སུ་ཤཱ་རིའི་བུ་རང་གིས་ལས་བདེན་གྲུབ་ཏུ་ཡང་ཡང་ཁས་བླངས་པ་དང་
དངོས་སུ་འགལ་བའི་ཕྱིར་རོ། །དེས་ན་འདི་ཡིན་ཏེ་རབ་འབྱོར་ཁྱོད་ཀྱིས་སྔར་བཅོམ་ལྡན་འདས་
ཀྱིས་ཐམས་ཅད་རྨི་ལམ་ལྟ་བུར་གསུངས་པ་དེ་ལྟར་ན། ཞེས་བཅོམ་ལྡན་འདས་ཀྱིས་ལས་དང་
སེམས་དཔའ་ཐམས་ཅད་བདེན་པར་གྲུབ་པས་དབེན་པར་གསུངས་པར་ཁས་བླངས་ལ། འདིར་
ལས་དང་སེམས་དཔའ་ཐམས་ཅད་དམིགས་བཅས་སུ་ཁས་བླངས་པས་དེ་གཉིས་ཁས་བླངས་
འགལ་ལོ་ཞེས་བྱ་བའི་དོན་ཏོ། །གཉིས་པ་ལན་ནི། ཤཱ་རིའི་བུ་མཚན་མར་བྱས་ནས་དམིགས་
པ་དང་བཅས་པར་ལས་སྐྱེ་སྟེ་དམིགས་པ་མེད་པར་མིན་ཞེས་པ་སྟེ། དོན་ནི། དམིགས་་བཅས་
སུ་ཁས་བླངས་པ་ནི། བདེན་པའི་དམིགས་བཅས་མིན་གྱི། མཚན་བཅས་ཀྱི་རྟོག་པས་བརྟགས་
པ་ཙམ་གྱི་དམིགས་བཅས་སུ་ཁས་བླངས་པ་ཡིན་པས་དེ་དང་མི་འགལ་ལོ་ཞེས་བྱ་བའོ། །བཞི་
པ་ལ། ཀླན་ཀ་ནི་ཤཱ་རིའི་བུས་སྨྲས་པ། རབ་འབྱོར་བྱང་ཆེན་རྨི་ལམ་དུ་སྦྱིན་པ་བྱིན་པ་ནས་
ཤེས་རབ་ཀྱི་བར་སྒོམས་ཏེ། དགེ་བའི་རྩ་བ་དེ་ཡང་ཞེས་སོགས་ཏེ། དོན་ནི། འོ་ན་རྨི་ལམ་
དུ་དགེ་རྩ་བསྔོས་པས་བསྔོ་བ་ཡང་དག་ཏུ་ཐལ། རྨི་ལམ་ན་ལས་གསོག་པ་ཡོད་པའི་ཕྱིར། འདོད་
ན༑ ལས་དང་སེམས་དཔའ་ཐམས་ཅད་ཡང་དག་ཀུན་རྫོབ་ཀྱི་དམིགས་སུ་ཁས་བླངས་པ་དང་
འགལ་ལོ་ཞེས་པའོ། །ལན་ནི། རབ་འབྱོར་གྱིས་བྱམས་པ་ལ་ཁ་འཕངས་ཤིང་བྱམས་པས་
བྱམས་པའི་མིང་ལན་ལོན་ནམ། ཞེས་སོགས་ཀྱིས་འཁོར་གསུམ་མི་དམིགས་པས་བསྔོས་ན་
བསྔོ་བ་ཡང་དག་ཏུ་འགྱུར་བར་ཤུགས་ཀྱིས་བསྟན་ཅིང༌། དངོས་སུ་བྱམས་པས་ཀྱང་ལན་མ་
བསྟན་པ་ནི་དབུ་མ་པ་ལ་བདེན་གཉིས་འགལ་བར་བརྩོད་པའི་དོགས་པ་ཐམས་ཅད་ཁོ་བོས་ཀྱང་
བཅད་མི་ནུས་ཀྱི་དེའི་དབང་དུ་བྱས་ནས་མ་འོངས་པའི་སངས་རྒྱས་བརྒྱུད་མར་འབྱུང་བ་ཡིན་
ནོ༑ ཞེས་བསྟན་པ་ཡིན་ནོ།།ཀླན་ཀ་དང་ལན་དེ་དག་གཞན་དག་གིས་ཡང་དག་པར་མ་བཤད་
དོ༑ ༑གསུམ་པ་འགྲེལ་པ་ལ་དངོས་དང༌། ཀླན་ཀ་སྤང་པའོ། །དང་པོ་ནི། དག་སའི་མཉམ་
གཞག་ཡེ་ཤེས་ཆོས་ཅན། སྲིད་ཞི་མཉམ་པ་ཉིད་ཀྱི་སྦྱོར་བ་ཡིན་ཏེ། འཁོར་བ་དང་མྱ་ངན་
ལས་འདས་པ་དག་ལ་བླང་དོར་ཐ་དད་པ་ཉིད་དུ་བདེན་པར་མི་རྟོག་པའི་དག་སའི་རྣལ་འབྱོར་
260

ཡིན་པས་ནའོ། །དེར་ཐལ། ཁྱོད་ཀྱིས་རྗེས་ཐོབ་ཏུ་ཡང་འཁོར་བ་དང་རྣམ་པར་བྱང་པ་མི་
མཐུན་པ་དང་གཉེན་པོ་རྣམས་སྣང་བརྙན་ཙམ་གྱི་ངོ་བོས་རྨི་ལམ་དང་འདྲ་བ་ཉིད་དུ་རྟོགས་པའི་
ཕྱིར། གཉིས་པ་ལ་ཀླན་ཀ་དང༌། ལན་ནོ། །དང་པོ་ནི། གཉིད་མ་ལོག་པའི་གནས་སྐབས་ན་
ཡང་ཆོས་ཅན། མི་དགེ་བ་བཅུ་དང་སྦྱིན་པ་ལ་སོགས་པ་མེད་པར་འགྱུར་བ་མིན་ནམ་སྟེ་ཡིན་
པར་ཐལ། རྨི་ལམ་དང་འདྲ་བ་ཉིད་ཡིན་པའི་ཕྱིར། གཉིད་ལོག་པའི་གནས་སྐབས་བཞིན་
དུའོ། ཞེས་བྱ་བ་ལ་སོགས་པའི་ཀླན་ཀ་རྣམས་སོ། །དེ་ལ་འགྲེལ་པའི་རྣམས་ཞེས་པ་རྩ་བའི་
སོགས་ཀྱི་དོན་ཡིན་པས་སོགས་ཁོངས་ནས་ཀླན་ཀ་ལྷག་མ་གསུམ་སྡུད་ལ། དེ་ཡང་ཀླན་ཀ་བཞི་
པོ་ཐམས་ཅད་བདེན་པར་མ་གྲུབ་ན་དགེ་སྡིག་དང་བསྔོ་བ་སོགས་མི་རུང་བར་རྩོད་པ་ཤ་སྟག་
ཡིན་པས་མདོའི་ལན་ཐམས་ཅད་རེ་རེ་ནས་དངོས་སུ་མ་བཀྲལ་ཡང༌། དོན་དམ་དུ་ལས་མེད་
ཅིང་ཀུན་རྫོབ་ཏུ་ལས་འབྲས་འཇོག་ཚུལ་གྱི་སྒོ་ནས་ལན་བཏབ་པ་གཅིག་པུ་འདི་ཉིད་ཀྱིས། བདེན་
གཉིས་འགལ་བར་བརྩོད་པའི་ཀླན་ཀ་ཐམས་ཅད་ཀྱི་ལན་ཐེབས་པར་དགོངས་ནས་ལན་གཞན་
རྣམས་རེ་རེ་ནས་དངོས་སུ་མ་བཤད་པ་ཡིན་ནོ། །གཉིས་པ་ལན་ལ། རྟགས་མ་ངེས་པར་བསྟན།
དཔེ་མ་གྲུབ་པར་བསྟན། དེས་གྲུབ་པའི་དོན་ནོ། །དང་པོ་ལ། དོན་སྨྲ་བ་ལ་གྲགས་པའི་དཔེ་
སྒྲུབ། དེ་དབུ་མ་པ་ལའང་མཚུངས་པར་བསྟན་པའོ། །དང་པོ་ལ་དགག་གཞག་གཉིས་ལས།
གཞན་ལུགས་དགག་པ་ནི།ཊཱིཀ་བྱེད་ཐམས་ཅད་ཁ་མཐུན་པར་འདི་སྐད་དུ། དོན་སྨྲ་བ་སྡེ་གཉིས།
དོན་དམ་སྐད་ཅིག་མ་ལ་བསད་བྱ་གསོད་བྱེད་སོགས་མེད་པས། ཉན་ཐོས་སྡེ་གཉིས། རང་
ལུགས་ལའང་མི་དགེ་བ་བཅུ་དང་སྦྱིན་སོགས་བདེན་པར་མ་གྲུབ་པར་འདོད་ཀྱང་། ཀུན་རྫོབ་
ཏུ་རང་རྒྱུན་ལ་བསད་བྱ་གསོད་བྱེད་སོགས་སྒྲོ་བརྟགས་ནས། ཐ་སྙད་ཙམ་དུ་མི་དགེ་བ་བཅུ་
དང༌། སྦྱིན་སོགས་སུ་འཇོག་པ་ལྟར་ཞེས་འཆད་དོ། །དེ་ནི་ཆེས་མི་འཐད་དེ། དེ་ལྟ་ན་དབུ་
མ་པས། ལས་འབྲས་སོགས་ཆོས་ཐམས་ཅད་བདེན་མེད་དུ་ཁས་བླངས་པ་ལ། དངོས་སྨྲ་བས་
ཉིན་པར་ཡང་ལས་གསོག་པ་མེད་པར་ཐལ། ལས་བདེན་པར་མེད་པའི་ཕྱིར། ཞེས་འཕངས་
པའི་ཐལ་བ་འདི། དེ་མ་ཁང་བཟློག་ན་འཁོར་གསུམ་ཀ་དོན་སྨྲ་བས་དངོས་སུ་ཁས་ལེན་པར་
261

ཐལ་བའི་ཕྱིར་རོ། །དེས་ན་ལས་འབྲས་བདེན་མེད་དུ་རང་ཡང་ཁས་ལེན་བཞིན་དུ། དབུ་
མ་པས་དེ་ལྟར་ཁས་བླངས་པ་ལ་ཐལ་བ་འཕེན་པའི་དོན་སྒྲ་དེ་གཉིས་གང་ན་བཞུགས་ཁྱོད་ཀྱིས་
སྟོན་ཅིག །གཞན་ཡང༌། འཇིག་རྟེན་སྣ་ཚོགས་ལས་ལས་སྐྱེས། ཞེས་པའི་གྲུབ་པའི་མཐའ་
ཡིན་པར་ཁས་བླངས་པས། དོན་སྨྲ་ལས་རྫས་གྲུབ་ཏུ་ཁས་ལེན་པར་སྨྲས་ལ། དེ་མ་ཐག་ཏུ་
དོན་སྨྲ་གཉིས་ལས་རིགས་རྒྱུན་ལ་རྟོག་པས་བརྟགས་པ་ཙམ་དུ་འདོད་པར་སྨྲས་པས་དངོས་སུ་
འགལ་བ་བར་མ་ཆད་དུ་སྨྲས་པ་ཡིན་ནོ། གཞན་ཡང༌། དངོས་སྨྲ་བ་རིགས་རྒྱུན་ལ་གང་འཇོག་
སྒྲོ་བརྟགས་སུ་སྨྲ་བར་འདོད་པ་འདི་ནི། དངོས་སྨྲ་བའི་ལུགས་འཇོག་པ་ན། དངོས་པོ་ཡིན་
ན་སྐད་ཅིག་ཆ་མེད་དང༌། རྡུལ་ཕྲན་ཆ་མེད་གང་རུང་ཡིན་དགོས་ཞེས་པའི་ཟོལ་གྱིས། དངོས་
པོ་ཐམས་ཅད་རྣམ་པར་འཇིག་པར་བྱེད་ཅིང་སྐུར་པ་འདེབས་པའི་གྲུབ་པའི་མཐའ་མི་བཟད་པའི་
གདོན་སྙིང་ལ་འོངས་པ་ཡིན་མོད་ཀྱི། གཞན་དུ་རྒྱས་པར་བཀག་ཟིན་ཅིང་། དཀྱུས་མ་འཆད་
པའི་གེགས་སུ་འགྱུར་བས་འདིར་མ་བྲིས་སོ། །རང་ལུགས་ནི་ཇི་ལྟར་ཕྱི་རོལ་གྱི་དོན་སྨྲ་བའི་
རང་སྡེ་གཉིས་ཀྱི་ལུགས་ལ་འདི་ལྟར་འདོད་དེ། བསད་བྱ་གསོད་བྱེད་སོགས་གཉིས་ཆོས་སོ་
སོར་ཕྱེ་བའི་རྣམ་གཞག་བྱེད་པ་པོའི་རྟོག་པ་ལ་ཇི་ལྟར་སྣང་བ་ལྟར་གྲུབ་པའི་སྒོ་ནས་དོན་དམ་
པར་སུས་ཀྱང་སུ་ཡང་བསད་པ་ཡང་མེད། མ་བསད་པ་ཡང་མིན། སུས་ཀྱང་སུའི་ནོར་བླངས་
པ་ཡང་མེད་མ་བླངས་པ་ཡང་མིན། གལ་ཏེ་དེ་ལྟར་གྲུབ་ན། རྟོག་པ་དེ་དག་སྣང་ཡུལ་ལ་མ་
འཁྲུལ་བར་འགྱུར་བས། བསད་བྱ་གསོད་བྱེད་སོགས་ཀྱི་སྔ་ཕྱི་ཐམས་ཅད་དུས་འདྲེས་པར་
གནས་དགོས་པ་ལ་དངོས་པོ་སྐད་ཅིག་མ་ཉིད་ཀྱིས་ཕྱིས་རྒྱུ་མེད་པར་འཇིག་པ་ཡིན་ལ་གཞན་
ཡང་རྟོག་པ་དེ་དག་སྣང་ཡུལ་ལ་མ་འཁྲུལ་ན་བསད་བྱ་དེ་ཡང་གསོད་པ་པོས་མཚོན་བསྣུན་པ་
སོགས་ཁོ་ནའི་རྐྱེན་གྱིས་ཤི་བ་དང༌། རྐུན་པོ་ཕྲོགས་པ་ཁོ་ནའི་དབང་གིས་ནོར་དང་བྲལ་བ་སོགས་
སུ་འགྱུར་དགོས་ཤིང་། དེ་ལྟར་ན་དེ་དག་ལས་ལ་མི་བལྟོས་པ་དགོས་པ་ལ་གྲུབ་པའི་མཐའ་
ལས་ཀྱང་། འཇིག་རྟེན་སྣ་ཚོགས་ལས་ལས་སྐྱེས། ཞེས་འབྱུང་བ་ལྟར་ལས་ལས་སྐྱེས་པའི་
ཕྱིར་རོ། །དེ་ལྟར་འདོད་པའི་ཕྱོགས་ལ་བསད་བྱ་གསོད་བྱེད་སོགས་ཀྱི་གཉིས་ཆོས་སོ་སོར་
262

ཕྱེ་བའི་རྣམ་གཞག་བྱེད་པའི་རྟོག་པ་ལ་ཇི་ལྟར་སྣང་བ་ལྟར་མ་གྲུབ་ཀྱང༌། བསད་བྱའི་སྲོག་
གི་རྒྱུན་འཇུག་པ་དང་འགལ་བ་དངོས་པོ་སྐྱེད་པ་ལ་གསོད་པ་ལ་སོགས་པར་རྟོག་པའི་སྒོ་ནས་
རྟོག་པས་བསད་བྱ་གསོད་བྱེད་སོགས་གཉིས་གཉིས་སོ་སོར་འབྱེད་པའི་རྣམ་གཞག་བྱས་པ་ལྟར་
དུ་སྲོག་གཅོད་པ་ལ་སོགས་པ་མི་དགེ་བར་རྣམ་པར་འཇོག་པ་འཐད་པ་ཡིན་ཏེ། དཔེར་ན་ཚུལ་
བཞིན་མིན་པ་ཡིད་ལ་བྱེད་པ་ལ་སོགས་པ་དང་ལྡན་པ་ལ་མི་དགེ་བ་ལ་སོགས་པར་འཇོག་པ་དང་
འདྲ་བར་རོ། །གཉིས་པ་ནི། ཇི་ལྟར་དངོས་སྨྲ་བ་ཁྱོད་རང་གི་ལུགས་ལ་གསད་བྱ་གསོད་བྱེད་
སོགས་གཉིས་སོ་སོར་ཕྱེ་བའི་རྣམ་གཞག་བྱེད་པའི་རྟོག་པ་ལ་ཇི་ལྟར་སྣང་བ་ལྟར་མ་གྲུབ་ཀྱང་།
རྟོག་པ་དེས་མི་དགེ་བ་དང་དགེ་བའི་རྣམ་གཞག་བྱས་པ་ལྟར་འཇོག་པ་རུང་བ་དེ་བཞིན་དུ། ངེད་
དབུ་མ་པའི་ལུགས་ལ་ཡང་དངོས་པོ་རྨི་ལམ་དང་འདྲ་བར་བདེན་མེད་ཡིན་ཡང་བྱིས་པ་ཕྱིན་
ཅི་ལོག་འཆིང་བ་མཐའ་དག་མ་ཉམས་པ་རྣམས་ལ་དགེ་མི་དགེ་དེ་དང་མཐུན་པའི་དོན་གྱི་དངོས་
པོ་ལ་སོགས་པ་སྣང་བ་མངོན་པར་ཞེན་པས་དེ་དག་མི་དགེ་བའི་རྣམ་གཞག་བྱེད་པ་དང་མཐུན་
པར་བློ་ཀུན་རྫོབ་པའི་རྣམ་གཞག་བྱས་པའི་རྗེས་སུ་འབྲངས་ཏེ། ཀུན་རྫོབ་ཙམ་དུ་དགེ་མི་དགེའི་
ལས་སུ་འཇོག་པ་འགལ་བ་མེད་དོ། ཞེས་བྱ་བ་ལ་སོགས་པའི་ལན་དེ་དང་དེ་དངོས་སྨྲ་བ་ངེས་
དོན་དུ་འདོད་པའི་གསུང་རབ་ལས་ཕྱོགས་གཞན་ཤེར་ཕྱིན་གྱི་མདོ་ལས་གསུངས་སོ་ཞེས་ཁོང་
དུ་ཆུད་པར་བྱའོ། །ཁ་ཅིག་ཕྱོགས་གཞན་འཕགས་པ་གྲོལ་སྡེ་ལ་སོགས་པ་མདོ་འགྲེལ་བྱེད་
པའི་སློབ་དཔོན་གཞན་གྱི་བསྟན་བཅོས་ལས་ཁོང་དུ་ཆུད་པར་བྱའོ། །ཞེས་འཆད་པ་ནི། རྩ་
འགྲེལ་ཙམ་ཡང་སྦྱོར་མ་ཤེས་པས་ཏེ། འདི་ཉིད་ལན་ཇི་སྐད་བཤད་པར་ཟད། ཅེས་པའི་འགྲེལ་
པ་ཡིན་པས་སོ། །གཞན་དུ་ན། རྩ་བ་དེའི་འགྲེལ་པ་འཆད་པའམ། ཡང་ན་ལན་ནི་འཕགས་
གྲོལ་གྱི་བསྟན་བཅོས་ལས་ཇི་སྐད་བཤད་པར་ཟད་ཅེས་བྱམས་མགོན་གྱིས་འཕགས་གྲོལ་སོགས་
ཀྱི་བསྟན་བཅོས་ལ་ཁ་འཕངས་པར་ཐལ་ལོ། །ངག་དོན་ནི། ཤེས་བྱ་ཆོས་ཅན། དོན་དམ་
དུ་ལས་མེད་ན་དགེ་མི་དགེའི་རྣམ་གཞག་མི་རུང་བའི་སྐྱོན་མེད་དེ། དོན་དམ་དུ་མེད་ཀྱང་བློ་
ཀུན་རྫོབ་པ་ལྷན་སྐྱེས་ཀྱི་རྣམ་གཞག་བྱས་པའི་རྗེས་སུ་འབྲངས་ནས་ཐ་སྙད་ཙམ་དུ་དགེ་མི་དགེའི་
263

རྣམ་གཞག་བྱེད་པ་འཐད་པའི་ཕྱིར། དཔེར་ན་དངོས་སྨྲ་བའི་ལུགས་ལ་རྟོག་པ་ལ་ཇི་ལྟར་སྣང་
བ་ལྟར་མ་གྲུབ་ཀྱང་། རྟོག་པས་ཐ་སྙད་བྱས་པ་དང་མཐུན་པར་གསད་བྱ་གསོད་བྱེད་སོགས་
གཉིས་ཆོས་སོ་སོར་ཕྱེ་བའི་རྣམ་གཞག་བྱེད་པ་མི་འགལ་བར་འདོད་པ་བཞིན་ནོ། །གཉིས་པ་
ལ་བསྟན་བཅོས་ཀྱི་ལུང་ལ་བརྟེན་ནས་དཔེ་མ་གྲུབ་པར་བསྟན་པ་དང་། མདོ་ལ་བརྟེན་ནས་
མ་གྲུབ་བར་བསྟན་པའོ། །དང་པོ་ནི། གཞན་ཡང་རྨི་ལམ་གྱི་འབྲས་བུ་མི་བསྐྱེད་པའི་དཔེ་
མ་གྲུབ་པར་ཐལ། ཉི་ཤུ་པ་ལས། རྨི་ལམ་སེམས་ནི་གཉིད་ཀྱི་ཉམས། །དེས་ན་འབྲས་བུ་
འདྲ་མ་ཡིན། ཞེས་བྱ་བས་རྨི་ལམ་གྱི་ལས་ཀྱིས་སད་དུས་ལས་འབྲས་བུ་དམན་པ་ཙམ་ཞིག་
སྐྱེད་པར་བཤད་པ་འཐད་པའི་ཕྱིར། འདིར་ཉི་ཤུ་པའི་ལུགས་ཇི་ལྟར་འགྲེལ་ཞེ་ན། སློབ་དཔོན་
ཐ་སྙད་དུ་རྣལ་འབྱོར་དཔྱོད་པའི་གྲུབ་མཐའི་རྣམ་གཞག་དང་མཐུན་པར་ཞལ་གྱིས་བཞེས་པས་
སྐྱོན་མེད་དོ། །གཉིས་པ་ནི། དེ་བཞིན་དུ་མདོ་ལས་རྨི་ལམ་ན་ཡང་དགེ་བ་དང་མི་དགེ་བ་སྤྱད་
པ་ནི་སད་པའི་གནས་སྐབས་ན་ཀྱེ་མ་བྱས་སོ་ལེགས་པར་བྱས་སོ་ཞེས་རྗེས་སུ་ཡི་རང་ནས་རྗེས་
ཀྱི་གནས་སྐབས་ཀྱི་སེམས་ཀྱིས་མངོན་པར་ཞེན་པའི་གསོས་ཀྱིས་ཡོངས་སུ་གསོས་ཏེ་དགེ་མི་
དགེ་འཕེལ་བར་གསུངས་པ་དེའི་ཕྱིར་དཔེ་མ་གྲུབ་བོ། །གསུམ་པ་ནི། དེས་ན་ཀླན་ཀ་མེད་
ཅིང༌། ལུང་རིགས་ཀྱིས་གྲུབ་པས་འཁོར་བ་དང་མྱ་ངན་ལས་འདས་པ་ནི་བདེན་མེད་དུ་མཉམ་
པ་ཉིད་དོ། །
གཉིས་པ་ལ་མཚམས་སྦྱར་ནི། གཉིས་ཀ་སོགས་སོ། །རྩ་བ་ནི། སེམས་ཅན་སོགས་
སོ༑ ༑འགྲེལ་པ་ནི། ས་དགུ་པའི་བྱང་སེམས་ཀྱི་ཕྱིན་དྲུག་གི་སྦྱོར་བ་ཆོས་ཅན། སངས་རྒྱས་
ཀྱི་ཞིང་རྣམ་པར་དག་པའི་སྦྱོར་བ་ཡིན་ཏེ། སེམས་ཅན་དང་སྣོད་ཀྱི་འཇིག་རྟེན་གྱི་བྱེ་བྲག་གིས་
སངས་རྒྱས་ཀྱི་ཞིང་རྣམ་པ་གཉིས་ཡོད་པ་ལ་གོ་རིམ་བཞིན་དུ་ཅུང་ཟད་བཀྲེས་པ་དང༌། སྐོམ་
པ་ལ་སོགས་པ་དང༌། སྣོད་རྡོ་བ་དང༌། ཚེར་མ་ལ་སོགས་པ་ཉིད་ཀྱིས་མ་དག་པ་གང་ཡིན་
དེའི་གཉེན་པོར་རང་འཚང་རྒྱ་པའི་ཞིང་གི་བཅུད་ལ། ལྷའི་ཉེ་བར་དཔྱད་པ་དང་། སྣོད་ལ་
གསེར་གྱིས་ཕྱོགས་ལ་སོགས་པ་དག་པ་བསྐྱེད་པའི་སྒོ་ནས་རྣམ་པར་དག་པར་བྱེད་པའི་ཉེར་རྒྱུར་
264

གྱུར་པའི་དག་སའི་རྣལ་འབྱོར་ཡིན་པའི་ཕྱིར།
གསུམ་པ་ལ་མཚམས་སྦྱར་ནི། རང་གི་སོགས་སོ། །རྩ་བ་ནི། འཕགས་པ་ལྟར་ན།
ཡུལ་དང་ཞེས་པས་སྦྱོར་བའི་ཡུལ་དང༌། སྦྱོར་བ་ཅན་འདི་ན་ཞེས་པས་ངོ་བོ་བསྟན་ལ། ལྷག་
མས་དབྱེ་བ་བསྟན་ཞེས་འཆད་ཅིང༌། སྔ་མ་གཉིས་ལའང་མདོ་སོ་སོར་སྦྱོར་རོ། །སློབ་དཔོན་
དེ་གཉིས་ལ་མདོ་སོ་སོར་མི་སྦྱོར་བར་དགྲ་རྣམས་ལས་ནི་འདས་པའི་ཡུལ་ལ་སྦྱོར་བ་ཅན་ཞེས་
སོགས་སུ་སྦྱར་ནས་འཆད་དོ། །འགྲེལ་བ་ནི། ཤེས་རབ་ཀྱི་ཕ་རོལ་ཏུ་ཕྱིན་པ་ཡུལ་རྣམ་པ་
བཅུ་མངོན་སུམ་དུ་བྱ་བ་ལ་དུས་དང་དུས་མིན་པ་ཤེས་པའི་དག་སའི་སྦྱོར་བ་ནི་ཐབས་ལ་མཁས་
པའི་སྦྱོར་བ་ཡིན་ནོ། །བཅུ་གང་ཞེ་ན། ས་བཅུ་པའི་ཡེ་ཤེས་ཆོས་ཅན། ལྷ་ལ་སོགས་པའི་
བདུད་ལས་འདས་པ་ཡིན་ཏེ། མྱང་འདས་ལ་བར་ཆད་བྱེད་པའི་ཆོས་ལས་ཡང་དག་པར་བརྒལ་
བའི་དག་སའི་ཡེ་ཤེས་ཡིན་པའི་ཕྱིར། དེ་ལ་བདུད་བཞིའི་ངོ་བོ་གང་ཞེ་ན། ཕུང་པོའི་བདུད་
ནི་ཉེར་ལེན་གྱི་ཕུང་པོ་ལྔའོ། །ཉོན་མོངས་པའི་བདུད་ནི་ཁམས་གསུམ་གྱི་ཉོན་མོངས་སོ། །འཆི་
བདག་གི་བདུད་ནི་རང་དབང་མེད་པར་སྲོག་འགག་པའོ། །ལྷའི་བུའི་བདུད་ནི། བདུད་གཞན་
གསུམ་ལས་འདའ་བར་བྱེད་པའི་དགེ་བ་ལ་བར་དུ་གཅོད་པ་གཞན་འཕྲུལ་དབང་བྱེད་ཀྱི་ལྷའི་
རིས་སོ། །ཙིའི་ཕྱིར་བདུད་ཅེས་བྱ་ཞེ་ན། འཆི་བ་མེད་པའི་མྱང་འདས་ལ་གེགས་བྱེད་པའི་
ཕྱིར་རོ། །བཞིར་ཕྱེ་བ་ནི། བསྡུ་བ་ལས། གང་འཆི་བ་དང༌། གང་གིས་འཆི་བ་དང༌། འཆི་
བའི་ངོ་བོ་གང་ཡིན་པ་དང་། འཆི་བ་ལས་འདའ་བ་ལ་གེགས་བྱེད་པ་རྣམས་ཀྱི་དབང་དུ་བྱས་
པར་བཤད་དོ། །འདི་དག་ལས་ས་གང་དུ་འདའ་ཞེ་ན། ཉན་རང་གི་མཐོང་ལམ་ནས་ལྷའི་
བུའི་བདུད་ལས་འདའ་སྟེ། ཤེས་ནས་དད་པ་ཐོབ་པས་སོ། །དགྲ་བཅོམ་ལྷག་བཅས་ཉོན་མོངས་
པའི་བདུད་ལས་འདའ་ཞིང་། གཉིས་ཀའི་ཆ་ལས་རྣམ་གྲོལ་ཚེ་བྱིན་གྱིས་རློབ་ནུས་པས་འཆི་
བདག་གི་བདུད་ལས་ཀྱང་འདའ་ལ། ལྷག་མེད་དུ་ཕུང་པོའི་བདུད་ལས་འདའོ། །ཐེག་ཆེན་
སྦྱོར་ལམ་དུ་ལྷའི་བུའི་བདུད་ལས་འདའ་སྟེ་ཕྱིར་མི་ལྡོག་ཐོབ་པས་སོ། །ས་བརྒྱད་པ་ནས་ཉོན་
མོངས་དང་ཕུང་པོའི་བདུད་ལས་འདའ་སྟེ་ཉོན་མོངས་མ་ལུས་པ་སྤངས་ཤིང་ཡིད་ཀྱི་རང་བཞིན་
265

གྱི་ལུས་ཐོབ་པས་སོ། །ས་དེར་ཚེ་ལ་དབང་ཐོབ་པས་འཆི་བདག་ལས་ཀྱང་འདའོ། །ཆོས་ཅན།
མི་གནས་པར་གནས་པའི་ཐབས་ལ་མཁས་པ་ཡིན་ཏེ། ཆོས་ཐམས་ཅད་བདེན་མེད་དུ་མཉམ་
པ་ཉིད་རྣམ་པར་སྒོམ་པའི་དག་སའི་རྣལ་འབྱོར་ཡིན་པའི་ཕྱིར་རོ། །ཆོས་ཅན། གཞན་གྱི་
དོན་སྔོན་གྱི་སྨོན་ལམ་གྱི་ཤུགས་ཀྱིས་འཕངས་པ་བྱེད་པ་ཡིན་ཏེ། སྨོན་ལམ་གྱི་ཕྱིར་གྲུབ་པས་
སོ༑ ༑ཆོས་ཅན། ཉན་རང་དང་ཐུན་མོང་མིན་པའི་ཐབས་ལ་མཁས་པ་ཡིན་ཏེ། ཐེག་ཆེན་
གྱི་དཀའ་བ་སྤྱོད་པ་ཐམས་ཅད་ཤིན་ཏུ་གོམས་པ་ཉིད་ཀྱིས་སོ། །ཆོས་ཅན། ཆོས་ཐམས་ཅད་
ལ་འཛིན་པ་མེད་པ་ཡིན་ཏེ། ཆོས་དཀར་པོ་ཐམས་ཅད་ལ་རོ་མྱང་གི་དྲི་མས་རྣམ་པར་དག་
པས་སོ། །ཆོས་ཅན། བདག་གི་ངོ་བོ་མི་དམིགས་པ་ཡིན་ཏེ། རྣམ་པར་ཐར་པའི་སྒོ་སྟོང་པ་
ཉིད་ལ་གནས་པས་སོ། །ཆོས་ཅན། སྤྲོས་པའི་མཚན་མ་མེད་པ་ཡིན་ཏེ། རྣམ་པར་ཐར་བ་
དེ་སྒོ་མཚན་མ་མེད་པ་ལ་གནས་པས་སོ། །ཆོས་ཅན། འཁོར་བ་ལ་སྨོན་པ་མེད་པ་ཡིན་ཏེ།
རྣམ་པར་ཐར་པའི་སྒོ་སྨོན་པ་མེད་པ་ལ་གནས་པ་ཉིད་ཀྱིས་སོ། །ཆོས་ཅན། རང་རྒྱུད་ལྡན་
ཕྱིར་མི་ལྡོག་ཏུ་གཞན་གོ་བར་བྱེད་པའི་རྟགས་ཀྱི་ཐབས་ལ་མཁས་པ་ཡིན་ཏེ། གཞན་གྱི་ཕྱིར་
མི་ལྡོག་པའི་རྟགས་ལས་བརྩམས་ཏེ། དྲི་བ་སྔོན་དུ་བཏང་བ་ཅན་ལ་ཕྱིར་མི་ལྡོག་པའི་རྟོགས་
པ་དང་རྗེས་སུ་མཐུན་པའི་ཕྱིར་མི་ལྡོག་པའི་ཆོས་བརྗོད་པའི་ནུས་ལྡན་ཡིན་པའི་ཕྱིར། ཆོས་
ཅན། ཚད་མེད་པའི་ཐབས་ལ་མཁས་པ་ཡིན་ཏེ། རིག་པའི་གནས་ལྔ་ལ་སོགས་པའི་ཡུལ་
ཐམས་ཅད་ཤེས་པའི་དག་སའི་ཡེ་ཤེས་ཡིན་པ་ཉིད་ཀྱིས་སོ། །ཤེས་རབ་ཀྱི་ཕ་རོལ་ཏུ་ཕྱིན་པའི་
མན་ངག་གི་བསྟན་བཅོས་མངོན་པར་རྟོགས་པའི་རྒྱན་གྱི་འགྲེལ་པ་དོན་གསལ་བའི་རྣམ་བཤད་
རྟོགས་པར་དཀའ་བའི་སྣང་བ་ལས་སྐབས་བཞི་པའི་འགྲེལ་བའི་བཤད་པའོ།། ༈ །།
གཉིས་པ་དབང་ཐོབ་པ་རྩེ་མོའི་སྦྱོར་བ་ལ། འབྲེལ་དགོད་པས་མཚམས་སྦྱར། འབྲེལ་
པ་ཅན་གྱི་རབ་བྱེད་བཤད། སྐབས་བསྡུ་བའོ། །དང་པོ་ནི་རྣམ་རྫོགས་སྦྱོར་བའི་མཇུག་ཏུ།
རྟགས་ལ་སོགས་པ་བསྙད་པ་སྔོན་དུ་འགྲོ་བའི་སྒོ་ནས་རྩེ་མོའི་མངོན་པར་རྟོགས་པ་འཆད་པའི་
རྒྱུ་མཚན་ཡོད་དེ། རྣམ་པ་ཐམས་ཅད་མངོན་པར་རྫོགས་པར་རྟོགས་པ་ཐོབ་པ་ལ་དེ་རབ་ཀྱི་
266

མཐར་ཕྱིན་པའི་རྩེ་མོའི་རྟོགས་པ་འབྱུང་བས་དེ་ལྟར་བསྟན་པ་ཡིན་པའི་ཕྱིར་རོ། །དགོས་པ་
ཡོད་དེ། གོ་སླ་བར་བྱ་བའི་ཕྱིར། གཉིས་པ་ལ་སྦྱོར་ལམ་རྩེ་མོ་དང་། མཐོང་ལམ་་ོ་ཚོ
དང་། སྒོམ་ལམ་རྩེ་མོ་དང་། བར་ཆད་མེད་པའི་རྩེ་མོའོ། །དང་པོ་ལ། སོ་སོའི་རང་བཞིན་
དང་དོན་བསྡུ་བའོ། །དང་པོ་ལ་རྟགས་དང༌། རྣམ་འཕེལ་དང༌། བརྟན་པ་དང་། སེམས་
ཀུན་དུ་གནས་པའི་རྩེ་སྦྱོར་རོ། །དང་པོ་ལ་རྩ་བ་ནི། དྲོད་ལ་གནས་པའི་བྱང་སེམས་དབང་
རྣོན། རྩེ་མོར་ཕྱིན་པའི་སྦྱོར་བ་ཐོབ་པ་ཡིན་ཏེ། རྨི་ལམ་ན་ཡང་ཆོས་རྣམས་ཀུན་རྨི་ལམ་ལྟ་
བུར་ལྟ་བ་ལ་སོགས་པའི་རྟགས་རྣམ་པ་བཅུ་གཉིས་ཐོབ་པའི་བྱང་སེམས་ཡིན་པའི་ཕྱིར། འགྲེལ་
པ་ནི། རྩེ་མོའི་མངོན་པར་རྟོགས་པ་ཐོབ་པའི་གནས་སྐབས་ཀྱི་ཁྱད་པར་གྱི་རྟགས་ཡིན། དེ་
ཡང་སྔར་བཤད་པ་ནི། རྫོགས་བྱང་ལས་ཕྱིར་མི་ལྡོག་པ་ཙམ་གྱི་རྟགས་ཡིན་ལ། འདི་རྩེ་སྦྱོར་
ཐོབ་པའི་རྟགས་ཡིན་པས་ཁྱད་པར་གྱི་ཞེས་སྨོས་སོ། །རྟགས་གང་ཞེ་ན། རྣམ་པ་བཅུ་གཉིས་
ནིའོ། །བཅུ་གཉིས་པོ་གང་ཞེ་ན། ངོ་བོའི་སྒོ་ནས་འབྲས་བུའི་རྟགས་བརྒྱད། རང་བཞིན་གྱི་
རྟགས་བཞིའམ། དུས་ཀྱི་སྒོ་ནས་རྨི་ལམ་གྱི་རྟགས་དྲུག་དང་། སད་པའི་རྟགས་དྲུག་གོ །དང་
པོ་ནི། ཆོས་ཅན། རྩེ་སྦྱོར་ཐོབ་པ་ཡིན་ཏེ། ཤིན་ཏུ་གོམས་པའི་ཕྱིར་རྨི་ལམ་གྱི་གནས་སྐབས་
ན་ཡང་ཆོས་ཐམས་ཅད་རྨི་ལམ་དང་འདྲ་བ་ལ་སོགས་བར་བལྟ་བའི་བྱང་སེམས་ཡིན་པའི་ཕྱིར།
འོག་མ་རྣམས་ལའང་འདི་བཞིན་སྦྱར་རོ། །རྨི་ལམ་ན་ཡང་ཉན་ཐོས་ལ་སོགས་པའི་ས་ལ་དགའ་
བའི་སེམས་མི་བསྐྱེད་པ་དང་། རྨི་ལམ་ན་ཡང༌། དེ་བཞིན་གཤེགས་པ་ལ་སོགས་པ་ཟབ་མོའི་
ཆོས་སྟོན་པ་མཐོང་བ་དང་། རྨི་ལམ་ན་ཡང་སངས་རྒྱས་ཀྱི་རྫུ་འཕྲུལ་གྱིས་རྣམ་པར་འཕྲུལ་
བ་དམིགས་པ་དང༌། རྨི་ལམ་ན་སྡུག་བསྔལ་མྱོང་བ་ན་སད་པའི་ཚེ་ཆོས་ཐམས་ཅད་རྨི་ལམ་
དང་འདྲ་བར་སྟོན་པའི་སེམས་སྐྱེ་བ་དང༌། རྨི་ལམ་དུ་དམྱལ་བ་ལ་སོགས་པ་སེམས་ཅན་མཐོང་
བ་སྔོན་དུ་འགྲོ་བས་རང་གི་སངས་རྒྱས་ཀྱི་ཞིང་དུ་ངན་སོང་སྤོང་བ་རྗེས་སུ་དྲན་པ་དང་། གཉིས་
པ་ནི། བདག་རྫོགས་བྱང་དུ་ལུང་བསྟན་ན་མེ་འདི་ཞི་བར་གྱུར་ཅིག་ཅེས་བརྗོད་པས་གྲོང་ཁྱེར་
ལ་སོགས་པ་ཚིག་པ་རབ་ཏུ་ཞི་བར་བྱེད་པའི་བདེན་པའི་བྱིན་གྱིས་བརླབས་གྲུབ་པ་དང་། བདག་
267

དེ་ལྟར་ལུང་བསྟན་ན་མི་མིན་པས་བཟུང་བ་འདི་བཏང་བར་གྱུར་ཅིག་ཅེས་བརྗོད་པས་གནོད་
སྦྱིན་ལ་སོགས་པ་མི་མིན་པ་མེད་པར་བྱེད་པའི་བདེན་པའི་ཚིག་གྲུབ་པ་དང་། རང་ཉིད་ཀྱིས་
བདུད་ལས་མངོན་པར་ཤེས་པས་ཕ་རོལ་བདུད་དང་སྡིག་གྲོགས་ཟིལ་གྱིས་གནོན་པའི་དགེ་བའི་
བཤེས་གཉེན་བསྟེན་པ་དང༌། གཞན་དོན་དུ་རྣམ་པ་ཐམས་ཅད་དུ་ཤེར་ཕྱིན་ཕ་རོའ་ཏུ་ཕྱིན་
པ་ལ་སློབ་པ་དང་།ཐམས་ཅད་ལ་བདེན་པར་མངོན་པར་ཞེན་པ་མེད་པ་དང་། བདེན་མེད་དུ་
སྤྱོད་པས་སངས་རྒྱས་ཀྱི་བྱང་ཆུབ་ལ་ཉེ་བར་གྱུར་བ་ཞེས་བྱ་བ་རྣམས་སོ། །
གཉིས་པ་ལ་མཚམས་སྦྱར་ནི། དེ་ལྟར་སོགས་སོ། །རྩ་བ་ནི། མདོ་ལས་རང་འབྱོར་
གལ་ཏེ་འཛམ་བུ་གླིང་གི་སྐྱེ་བོ་ཇི་སྙེད་ཡོད་པ་དེ་དག་ཅེས་སོགས་ཀྱིས་འཛམ་བུ་གླིང་གི་སྐྱེ་བོ་
སྙེད་ཀྱིས་སངས་རྒྱས་མཆོད་པའི་དགེ་ལ་སོགས་རྣམ་མང་དུ་ནི་དང་པོར་དཔེར་མཛད་ནས་དེ་
དག་ལས་བསོད་ནམས་གོང་ནས་གོང་དུ་རྣམ་པར་འཕེལ་བ་བཅུ་དྲུག་གིས་མཚོན་ནས་བསྟན་
པའི་སྦྱོར་ལམ་རྩེ་མོའི་བདག་ཉིད་ནི་རྣམ་འཕེལ་གྱི་རྩེ་སྦྱོར་རོ། འགྲེལ་བ་ནི། རྣམ་པར་འཕེལ་
པ་ཡིན་ནོ། །གང་ན་རྩེ་མོའི་བསོད་ནམས་ཀྱི་གནས་སྐབས་བཅུ་དྲུག་གི་ངོ་བོ་ཉིད་ནིའོ། །ཅིའི་
ཕྱིར་རྣམ་པར་འཕེལ་བ་ཞེས་བྱ་ཞེ་ན། མེ་ཏོག་ལ་སོགས་པས་སངས་རྒྱས་མཆོད་པའི་དགེ་བ་
ལ་སོགས་པ་རྣམ་པ་མང་པོ་བསྟན་པ་དང་པོ་དཔེར་མཛད་ནས་དེ་ལས་གོང་ནས་གོང་དུ་བསོད་
ནམས་ཁྱད་པར་དུ་འཕགས་པ་ཉིད་ཀྱིས་སོ། །བཅུ་དྲུག་གང་ཞེ་ན། འཛམ་བུ་གླིང་ལ་སོགས་
པ་སྟོང་གསུམ་གྱི་འཇིག་རྟེན་གྱི་ཁམས་ཀྱི་སེམས་ཅན་སྙེད་ཀྱིས་དེ་བཞིན་གཤེགས་པ་ལ་མཆོད་
པ་པས་རྩེ་སྦྱོར་བསྒོམས་པ་བསོད་ནམས་ལྷག་པ་དང་། དེ་ལས་ཀྱང་ཁྱད་པར་དུ་རྩེ་མོའི་ཤེར་
ཕྱིན་ཡིད་ལ་བྱེད་པ་ལྷག་པ་དང༌། དེ་ལས་ཀྱང་མི་སྐྱེ་བའི་ཆོས་ལ་མོས་པའི་བཟོད་པ་ཟོབ་པ་
དང་། དེ་ལས་ཀྱང་ཁྱད་པར་དུ་བྱང་ཆུབ་པར་བྱ་བ་དང་བྱང་ཆུབ་པར་བྱེད་པའི་ཆོས་བདེན་
པར་མི་དམིགས་པ་དང་། དེ་ལས་ཀྱང་ཁྱད་པར་དུ་འཛམ་བུ་གླིང་གི་སེམས་ཅན་ཐམས་ཅད་
དགེ་བ་བཅུ་ལ་སོགས་པ་དང་གཟུགས་མེད་པའི་སྙོམས་པར་འཇུག་པ་ཐོབ་པ་ལས་རྩེ་སྦྱོར་བསོད་
ནམས་ཁྱད་པར་དུ་འཕགས་པ་དང༌། ལྷའི་རིགས་ཐམས་ཅད་ཉེ་བར་འོང་ཞིང་བྱང་ཆུབ་ལ་
268

བསྐུར་བ་དང༌། བདུད་ལས་ཐམས་ཅད་ཟིལ་གྱིས་གནོན་པ་དང་། སྟོན་པ་དང་འདྲ་བར་ཐེག་
པ་གཅིག་ལ་མ་ཞུགས་པའི་སྐྱེ་བོ་ལ་མཚུངས་པར་གནས་པ་ཅེས་བྱ་བ་ཕྱི་གཙོ་བོར་གྱུར་པའི་བསོད་
ནམས་རྣམ་པ་བརྒྱད་དང་། ཡང་རྣམ་པ་ཐམས་ཅད་དུ་གཟུགས་མེད་ཀྱི་སེམས་ཐོབ་ཀྱང་དེར་
མི་སྐྱེ་བ་ལ་སོགས་པའི་ཐབས་ལ་མཁས་པས་བསླབ་པ་ཡོངས་སུ་དག་པ་དང་། རྩེ་མོ་ཐོབ་ནས་
གདོན་མི་ཟ་བར་སངས་རྒྱས་སུ་ངེས་པས་སངས་རྒྱས་ཀྱི་རིགས་ཅན་ཉིད་དང་། འབྲས་བུ་སངས་
རྒྱས་ཉིད་ཐོབ་པའི་རྒྱུ་མཚན་སེམས་བསྐྱེད་སོགས་ཀྱི་ནུས་པ་གཞན་ལས་ལྷག་པ་དང༌། ཕ་རོལ་
ཏུ་ཕྱིན་པའི་མི་མཐུན་པའི་ཕྱོགས་ཀྱི་སེམས་མི་སྐྱེ་བ་དང༌།བདེན་པའི་གཟུགས་ལ་སོགས་པ་དང་
ལྡན་པར་རྟོགས་པའི་སེམས་རབ་ཏུ་མི་སྐྱེ་བ་དང༌། ཤེར་ཕྱིན་དུ་ཕ་རོལ་ཏུ་ཕྱིན་པ་ཀུན་བསྡུས་
པ་ཤེས་པ་དང་། ཐེག་པ་གསུམ་གྱི་ཕུན་སུམ་ཚོགས་པ་ཐམས་ཅད་འཐོབ་པ་དང་། ལྟ་བ་ཐམས་
ཅད་དང་བྲལ་བས་ཡང་དག་པར་རྫོགས་པའི་བྱང་ཆུབ་ལ་ཉེ་བར་གྱུར་པ་ཅེས་བྱ་བ་ཕྱི་ལས་གཞན་
ནང་གཙོ་བོར་གྱུར་པའི་བསོད་ནམས་རྣམ་པ་བརྒྱད་དོ། །ངག་དོན་ནི། རྩ་འགྲེལ་གཉིས་ཀ་
ལ༑ ཐེག་ཆེན་སྦྱོར་ལམ་རྩེ་མོ་ཆོས་ཅན། རྣམ་འཕེལ་གྱི་རྩེ་སྦྱོར་ཡིན་ཏེ། མདོ་ལས། བསོད་
ནམས་གོང་ནས་གོང་དུ་འཕེལ་པ་བཅུ་དྲུག་གིས་མཚོན་ནས་བསྟན་པའི་སྦྱོར་ལམ་ཡིན་པའི་ཕྱིར།
གསུམ་པ་མཚམས་སྦྱར་ནི། དེ་ལྟར་སོགས་སོ། །རྩ་བ་ནི། ཐེག་ཆེན་སྦྱོར་ལམ་བཟོད་
པ་ཆོས་ཅན། བརྟན་པའི་རྩེ་སྦྱོར་ཡིན་ཏེ། རང་དོན་ཀུན་མཁྱེན་ཉིད་གསུམ་ཆོས་རྣམས་ཀྱི་
རྟོགས་པ་ཡོངས་སུ་རྫོགས་པ་བླ་ན་མེད་པ་དང༌། གཞན་དོན་ཐབས་མཁས་ཀྱི་སེམས་ཅན་དོན་
ཡོངས་སུ་མི་གཏོང་བ་གཉིས་ཀྱིས་མཚོན་ནས་མདོ་ལས་མངོན་པར་བརྗོད་པའི་སྦྱོར་ལམ་ཡིན་
པའི་ཕྱིར། འགྲེལ་བ་ནི། གཞན་དོན་འཕྲིན་ལས་ཀྱི་ཁྱད་པར་གོང་དུ་བཤད་པ་དེ་ལྟར་བསོད་
ནམས་འཕེལ་བའི་ཡང་དག་པའི་ཐབས་ལ་མཁས་པའི་སྟོབས་ཀྱིས། རྣམ་པར་མི་རྟོག་པ་རྟོགས་
པའི་གནས་སྐབས་ན་ཡང་སྙིང་རྗེ་ཆེན་པོ་མངོན་དུ་བྱེད་པའི་ངོ་བོས་སེམས་ཅན་གྱི་དོན་ཡོངས་
སུ་མི་གཏོང་བའི་མཚན་ཉིད་རང་དོན་རྟོགས་པའི་ཁྱད་པར་རྣམ་པ་ཐམས་ཅད་མཁྱེན་པ་ཉིད་
ལ་སོགས་པ་ཇི་སྐད་བཤད་པའི་ཐམས་ཅད་མཁྱེན་པ་ཉིད་གསུམ་གྱི་ཆོས་སེམས་བསྐྱེད་པ་ལ་
269

སོགས་པ་གོང་དུ་སྨོས་པ་ཡོངས་སུ་རྫོགས་པ་བླ་ན་མེད་པ་ནི་ངེས་པར་བསྟན་པའི་རྩེ་མོ་ཡིན
ནོ། །ངག་དོན་ནི་རྩ་བ་ལྟར་རོ། །
བཞི་པ་ལ། མཚམས་སྦྱར་ནི། དེ་ལྟར་སོགས་སོ། །རྩ་བ་ནི། ཤུགས་ལ་ཡོངས་སུ་
བསྒྲགས་པ་ཡིན་ནོ། །གང་ན་སེམས་ཀུན་ཏུ་གནས་པའི་རྩེ་མོའི་ཏིང་ངེ་འཛིན་ནིའོ། །གང་
གིས་ན། མི་ལྡོག་བྱང་ཆུབ་མཆོག་ལ་རབ་ཏུ་ཞུགས་པ་ཡི། །སེམས་བསྐྱེད་པ་ལ་བསམ་པ་
ཐག་པས་ཡི་རང་བ། །སྟོང་གསུམ་རི་རབ་སྲང་ལ་གཞལ་བས་ཚད་བཟུང་རུང་། །རྗེས་སུ་
ཡི་རང་དགེ་བ་དེ་ནི་དེ་ལྟ་མིན། ཞེས་པའི་མདོ་ཚིག་གིས་སོ། །ཇི་ལྟར་ན་གླིང་བཞི་པ་དང་།
སྟོང་སྤྱི་ཕུད་དག་དང༌། སྟོང་གཉིས་པ་བར་མ་དང༌། སྟོང་གསུམ་གྱི་འཇིག་རྟེན་དག་གིས་
ཆུ་ལ་སོགས་བཅལ་བའི་སྲང་གྲངས་དཔེར་མཛད་ནས་དཔེ་དེས་དངོས་སུ་བྱང་སེམས་བཞིའི་
སེམས་བསྐྱེད་ལ་ཡི་རང་བའི་དགེ་བའི་བསོད་ནམས་མང་བར་བསྟན་ནས་ཤུགས་ལ་རྩེ་་མོ་དེའི་
བསོད་ནམས་མང་པོ་མཚོན་ནས་བསྟན་པ་ཉིད་ཀྱིས་ནིའོ། །འདིར་ནི་ཤུགས་བསྟན་མངོན་རྟོགས་
ཀྱི་རིམ་པ་ཉིད་སྐབས་སུ་བབ་པ་ཡིན་པས་དངོས་བསྟན་གྱི་དཔེ་དང༌། ཤུགས་བསྟན་གྱི་དོན་
གཉིས་སྦྱར་ནས་དངོས་སུ་བསྟན་པ་ཡིན་ནོ། །བྱང་སེམས་བཞི་ནི་འཕགས་པས་རྣམ་རྟོག་བཞིའི་
གཉེན་པོ་མཐོང་སྒོམ་ལམ་རྟོགས་པ་པོའི་དབང་དུ་བྱས་པར་བཤད་པས། ས་དང་པོ་དང་། ས་
བདུན་པའི་བར་དྲུག་དང་། ས་བརྒྱད་པ་དང༌། ས་བཅུ་པ་ལ་གནས་པ་རྣམས་ལ་གོ་རིམ་བཞིན་
བཞེད་པར་གསལ་ལ། རྗེས་སུ་ཡི་རང་བའི་ཡུལ་ནི། བྱང་སེམས་དེ་དག་གི་དགེ་བའོ། །རྗེས་
སུ་ཡི་རང་བ་བཞི་པོ་ནི་ཆོས་མཆོག་ལ་གནས་པའི་བྱང་སེམས་སོ། །དེས་ན་དཔེ་དེས། མདོར་
དངོས་སུ་ཆོས་མཆོག་ལ་གནས་པའི་བྱང་སེམས་ཀྱིས་བྱང་སེམས་གཞན་བཞི་པོ་དེའི་དགེ་ང་
ལ་ཡི་རང་བའི་བསོད་ནམས་མཚོན་ནས་ཤུགས་ལ་བྱང་སེམས་ཆོས་མཆོག་པའི་རྒྱུད་ཀྱི་ཏིང་
ངེ་འཛིན་གྱི་བསོད་ནམས་མཚོན་པ་ཡིན་ནོ། །མཚོན་ནུས་པའི་རྒྱུ་མཚན། དངོས་བསྟན་ཡི་
རང་གི་དགེ་བ་དང༌། ཤུགས་བསྟན་རྩེ་མོའི་ཏིང་ངེ་འཛིན་དེ་གཉིས་གྲོགས་དང་གྲོགས་ཅན་
ཡིན་པས་སོ། །འགྲེལ་བ་ནི། མདོ་ལས། གླིང་བཞི་པ་ལ་སོགས་པ་སྟོང་གསུམ་གྱི་འཇིག་
270

རྟེན་གྱི་ཁམས་རྣམས་ཀྱི་ས་རྡོ་ཆུ་སོགས་གཅལ་བའི་སྲང་གྲངས་སོ་སོར་དཔེར་མཛད་ནས་དངོས་
སུ་བསྟན་པའི་དཔེ་དེ་དག་ལས་ཕ་རོལ་ཏུ་ཕྱིན་པ་ལ་སོགས་པ་ཐམས་ཅད་ཀྱི་ངོ་བོ་ཉིད་ཀྱི་བསོད་
ནམས་དང་ཡེ་ཤེས་ཀྱི་ཚོགས་བསོད་ནམས་མང་པོར་བསྟན་པ་ཉིད་ཀྱིས་ཆོས་མཆོག་གི་ཏིང་
ངེ་འཛིན་གྱི་མཚན་ཉིད་ཤུགས་ལ་བརྗོད་པ་ནི་སེམས་ཀུན་ཏུ་གནས་པའི་རྩེ་སྦྱོར་ཡིན་ནོ། །དཔེ་
དེ་ལས་དོན་དེ་ཚད་མང་བའི་རྒྱུ་མཚན་ནི། ཚད་སྲིད་པ་ནི་སྲང་ཚད་ཀྱིས་གཞལ་བར་ནུས་ཞེས་
བྱ་བའི་ཚུལ་གྱིས་སྟོང་གསུམ་གྱི་ཚད་གཟུང་བར་ནུས་ལ། ཚོགས་གཉིས་དེ་དག་ཚད་ཅན་ལས་
ཁྱད་པར་འཕགས་ཤིང་ཚད་ལས་འདས་པའི་ཕྱིར་རོ། །རྩ་འགྲེལ་ལ། ངག་དོན་ནི། ཐེག་
ཆེན་ཆོས་མཆོག་གི་ཏིང་ངེ་འཛིན་ཆོས་ཅན། སེམས་ཀན་ཏུ་གནས་པའི་རྩེ་སྦྱོར་ཡིན་ཏེ། མདོ་
ལས། སྟོང་གསུམ་སྲང་ལ་བཅལ་བའི་ཚད་ལས་བསོད་ནམས་མང་བར་བསྟན་པས་མཚོན་
ནས་གསུངས་པའི་ཐེག་ཆེན་སྦྱོར་ལམ་ཡིན་པའི་ཕྱིར། གཉིས་པ་དོན་བསྡུ་པ་ནི། རྟགས་ལ་
སོགས་པ་བཞི་པོ་དེ་དག་ནི་གོ་རིམ་བཞིན་དུ་དྲོ་བ་ལ་སོགས་པ་ཐེག་ཆེན་གྱི་ངེས་པར་འབྱེད་པའི་
ཆ་དང་མཐུན་པ་བཞིའི་ངོ་བོས་ཡིན་པར་ཁོང་དུ་ཆུད་པར་བྱའོ། །
གཉིས་པ་མཐོང་ལམ་རྩེ་སྦྱོར་ལ། མཚམས་སྦྱར་བ་དང་། སོ་སོའི་དོན་བཤད་པའོ། །དང་
པོ་ནི། ངེས་པར་འབྱེད་པའི་ཆ་དང་མཐུན་པའི་འོག་ཏུ་མཐོང་བའི་ལམ་བསྟན་པ་ལ། རྒྱུ་མཚན་
ཡོད་པ་ཡིན་ཏེ། དེ་ལས་དེ་སྐྱེ་བས་སོ། །གཉིས་པ་ལ་མི་མཐུན་ཕྱོགས་དང༌། གཉེན་པོའོ། །དང་
པོ་ལ་མདོར་བསྟན། རྒྱས་པར་བཤད་པ། དོན་བསྡུ་བའོ། །དང་པོ་ལ། གཟུང་རྟོག་དང༌།
འཛིན་རྟོག་མདོར་བསྟན་པའོ། །དང་པོ་ལ་མཚམས་སྦྱར་ནི། དེ་ལ་སོགས་སོ། །རྩ་བ་ནི།
རྐང་པ་དང་པོས་ཡུལ་གཟུང་བའི་རྣམ་རྟོག་ཅེས་པས་ངོ་བོ། །སོ་སོར་དེ་དགུའི་བདག་ཉིད་ཅེས་
པས་དབྱེ་བ། ལྷག་མས་རྟོག་པར་འཇོག་པའི་རྒྱུ་མཚན་བསྟན་ཅིང༌། དེ་ཡང་། མདོ་ལས་
གཉིས་ཀྱི་འདུ་ཤེས་སུ་མི་འགྱུར་བ་དང༌། ཞེས་སོགས་ཀྱིས་གཉེན་པོ་དངོས་སུ་བསྟན་ནས་རྟོག་
པ་ཤུགས་ལ་འཕངས་ཤིང་འདིར་རྟོག་པའི་དབྱེ་བ་དངོས་སུ་བསྟན་ནོ། །འགྲེལ་བ་ལ། ངོ་བོ།
དབྱེ་བ། རྒྱུ་མཚན་ནོ། །དང་པོ་ནི། འཇུག་པ་མཚན་མར་མི་དམིགས་པ་དང༌། ལྡོག་པ་
271

མཚན་མར་དམིགས་པའི་ངོ་བོ་ཉིད་དག་པ་གོ་རིམ་བཞིན་དུ་བྱང་ཆུབ་སེམས་དཔའ་དང་ཉན་
ཐོས་ལ་སོགས་པ་ཆོས་ལེན་པ་དང་འདོར་བའི་སྒོ་ནས་གཟུང་བའི་ཞེས་བདེན་པར་སྣང་བའི་གཟུང་
བར་རྣམ་པར་རྟོག་པ་ཆོས་ཅན། མཐོང་ལམ་རྩེ་སྦྱོར་གྱི་མི་མཐུན་ཕྱོགས་སུ་གྱུར་པ་ཡིན་ཏེ།
དེ་སྐྱེ་བའི་གེགས་ཡིན་པའི་ཕྱིར། དཔེར་ན་མཐོང་སྤངས་ཉོན་མོངས་པ་དང་འདྲ་བར་རོ། །གཉིས་
པ་ནི་དེ་དག་ལ་སོ་སོར་རྣམ་པ་དགུ་དགུ་ཡོད་དེ། ཡུལ་དགུ་དགུའི་དབྱེ་བའོ། །གསུམ་པ་ནི།
རྟོག་པ་དེ་གཉིས་ཆོས་ཅན། ཡུལ་ཇི་ལྟ་བ་བཞིན་མིན་པར་སྣང་བའི་རང་གི་ངོ་བོ་དག་ཏུ་ཤེས་
པར་བྱ་སྟེ། དངོས་པོའི་གནས་ལུགས་དང་མ་འབྲེལ་བར་འཇུག་པ་ཉིད་ཀྱིས། རང་ཡུལ་ཕྱིན་
ཅི་ལོག་ཏུ་སྣང་བའི་ཕྱིར། གཉིས་པ་ལ་མཚམས་སྦྱར་ནི། དེ་ལྟར་སོགས་སོ། །རྩ་བ་ནི། ངོ་
བོ༑ དབྱེ་བ། རྟོག་པར་འཇོག་པའི་རྒྱུ་མཚན་ནོ། །དང་པོ་ནི། འཛིན་རྟོག་ཆོས་ཅན། སེམས་
ཅན་དོན་དམ་པའི་རྫས་དང་བཏགས་ཡོད་དུ་བདེན་པར་སྣང་བའི་སྒོ་ནས་རྣམ་པར་རྟོག་པའི་འཛིན་
པ་གཉིས་ཡོད་པ་དག་ཏུ་འདོད་རིགས་ཏེ། སོ་སོ་སྐྱེ་བོའི་འཛིན་ཚུལ་ལྟར་བདེན་པར་སྣང་བ་
དང་། འཕགས་པའི་གཟིགས་ཚུལ་ལྟར་བདེན་པར་སྣང་བའི་རྟོག་པ་གཉིས་ཡོད་པའི་དབྱེ་བས་
སོ། །དེ་དག་སོ་སོར་དགུ་དགུའི་བདག་ཉིད་དུ་དབྱེར་ཡོད་དེ། ཡུལ་དགུ་དགུ་ཡོད་པས་སོ། །གསུམ་
པ་ནི། རྟོག་པ་དེ་དག་འཛིན་པ་ཡང་དག་པ་ཡི་ངོ་བོས་སྟོང་བའི་མཚན་ཉིད་ཡིན་ཏེ། དེ་དག་
ཡུལ་ཡང་དག་པ་གང་གི་འཛིན་པར་འདོད་དེ་འཛིན་པ་མིན་པའི་ཕྱིར། དེར་ཐལ། གལ་ཏེ་
དེ་དག་གི་ཡུལ་དེ་དག་གིས་བཟུང་བ་ལྟར་གྱི་དོན་དེ་བཞིན་དུ་མེད་པའི་ཕྱིར། འགྲེལ་བ་ནི། གསུམ་
ལས། ངོ་བོ་ནི་འཛིན་པར་རྣམ་པར་རྟོག་པ་ཆོས་ཅན། གཉིས་ཡོད་དེ། སོ་སོ་སྐྱེ་བོ་ངག་གི་
འཛིན་སྟངས་དང་མཐུན་པར་གོ་རིམ་བཞིན་དུ་སྐྱེས་བུ་རྫས་སུ་བདེན་པར་ཡོད་པར་སྣང་བ་ལ་
བརྟེན་པ་ཅན་དང་། འཕགས་པའི་གང་ཟག་དག་གིས་གཟིགས་ཚུལ་དང་མཐུན་པ་གོ་རིམ་བཞིན
དུ་སྐྱེས་བུ་བཏགས་པར་ཡོད་པར་བདེན་པར་སྣང་བ་ལ་བརྟེན་པ་ཅན་གྱི་འཛིན་པ་དག་ཡོང་པས
སོ༑ ༑དེ་འདྲའི་འཛིན་རྟོག་ཀུན་བརྟགས་གཉིས་ཆོས་ཅན། མཐོང་ལམ་རྩེ་སྦྱོར་གྱི་མི་མཐུན
ཕྱོགས་སུ་གྱུར་པ་ཡིན་ཏེ། དེ་སྐྱེ་བ་ལ་གེགས་བྱེད་པ་ཡིན་པའི་ཕྱིར། གཉིས་པ་ནི། དེ་ཆོས
272

ཅན། སོ་སོར་རྣམ་པ་དགུ་དགུ་ཡོད་དེ། ཡུལ་དགུ་དགུ་ཡོད་པའི་དབྱེ་བས་སོ། །གསུམ་པ་
ནི་རྟོག་པ་དེ་དག་ནི་ཆོས་ཅན། ཡུལ་ཇི་ལྟ་བ་བཞིན་མིན་པར་སྣང་བའི་རང་གི་ངོ་བོ་དག་ཏུ་
ཤེས་པར་བྱ་སྟེ། འཛིན་པ་ཡང་དག་པའི་ངོ་བོས་བདེན་པའི་ངོ་བོ་ཡིན་པས། རང་ཡུལ་ཕྱིན་
ཅི་ལོག་ཏུ་སྣང་བའི་ཕྱིར། དེར་ཐལ། སྣང་ཡུལ་ཡང་དག་པ་གང་གི་ཡང་འཛིན་པ་མིན་པའི་
ཤེས་པ་ཡིན་པ་དེའི་ཕྱིར། དེར་ཐལ། གང་གི་ཚེ་དེ་དག་གི་ཡུལ་གྱི་དངོས་པོར་གྱུར་པའི་བཟུང་
བའི་དོན་དག་དེ་དག་ལ་ཇི་ལྟར་སྣང་བ་དེ་བཞིན་དུ་གྲུབ་པའི་གཟུང་བའི་ངོ་བོར་ཡོད་པ་མིན་པ་
ཞེས་བྱ་བའི་ཤེས་པ་ཡིན་པ་དེའི་ཚེའོ། །གཉིས་པ་རྒྱས་པར་བཤད་པ་ལ། གཟུང་རྟོག་དང་།
འཛིན་རྟོག་དང་། རྒྱས་བཤད་དོ། །དང་པོ་ལ་འཇུག་པ་དང༌། ལྡོག་པ་གཟུང་རྟོག་གོ །དང་
པོ་ལ། མཚམས་སྦྱར་ནི། གཟུང་བས་སོ། །རྩ་བ་ལ། རྟོག་པའི་ཡུལ། ངོ་བོ་དབྱེ་བས་
སོ། །དང་པོ་ལ། བྱང་སེམས་ཀྱི་ལམ་དང༌། ལམ་གྱི་འབྲས་བུའོ། །དང་པོ་ལ། ལམ་གྱི་
རང་བཞིན་ལམ་གྱི་རྒྱུ། ལམ་གྱི་རྐྱེན། དམིགས་པ་བྱེད་པ་སྟེ་ལྔ་ཡོད་ལ། དེ་དག་ཀྱང་
རྐང་པ་དང་པོ་བཞིས་སྟོན་ནོ། །གཉིས་པ་ལ་རང་དོན་གཉིས། གཞན་དོན་གཉིས་ཏེ། རྐང་
པ་གཉིས་ཀྱིས་བསྟན་ནོ། །དེ་ནས་ཕྱེད་དང་གཉིས་ཀྱིས་ངོ་བོ་དང་། ཕྱེད་ཀྱིས་དབྱེ་བ་བསྟན་
ནོ༑ ༑འགྲེལ་པ་ལ། དབྱེ་བ་དང༌། གཉེན་པོའོ། །དང་པོ་ནི། དོན་དམ་པར་ཕྱིན་དྲུག་དབེན་
པས་དབེན་པ་བྱང་ཆུབ་མ་གཏོགས་པ་ངོ་བོ་ཉིད་ཡིན་ཀྱང་། ཀུན་རྫོབ་ཏུ་སངས་རྒྱས་སུ་བགྲོད་
བྱེད་ཡིན་པས་ཡུལ་དེ་ལ་སྐྱོན་མེད་པ་ཉིད་ཀྱིས་གཟུང་བར་བྱ་བ་ཉིད་དུ་འཇུག་པར་བྱའོ་ཞེས་
བྱ་བར་བདེན་པར་སྣང་བའི་རྟོག་པ་ཆོས་ཅན།གཟུང་བའི་རྣམ་པར་རྟོག་པ་དང་པོ་འཇུག་པའི་
ཕྱོགས་ཀྱི་རྟེན་ཅན་ཡིན་ཏེ། ཁྱོད་བྱང་སེམས་ཀྱི་ལམ་བླང་བྱར་བདེན་པར་སྣང་བའི་རྟོག་པ་
ཡིན་པའི་ཕྱིར། སྦྱོར་བ་འགོད་ཚུལ་འདིས་འགྲེའོ། །ས་མི་གཡོ་བ་ལ་སོགས་པ་ལ་རིམ་གྱིས་
འཇུག་པས་སངས་རྒྱས་ཀྱི་རིགས་སུ་ངེས་པ་དང༌། ཐེག་ཆེན་སྦྱོར་ལམ་གྱིས་ཆོས་རྣམས་སྒྱུ་
མ་ལྟ་བུར་རྟོགས་པས་མཐོང་བ་ལ་སོགས་པ་ལ་ཡང་དག་པར་འགྲུབ་པ་དང༌། དམིགས་པ་སྣང་
བརྙན་ཙམ་དུ་ཟད་པས་ཐེག་ཆེན་ལམ་གྱི་ཤེས་པའི་དམིགས་པ་མ་འཁྲུལ་བ་དང༌། ཡོན་ཏན་
273

དང་སྐྱོན་མཐོང་བ་སྔོན་དུ་འགྲོ་བའི་བླང་བར་བྱ་བ་དང་དོར་བར་བྱ་བ་ཉིད་ཀྱི་གཉེན་པོ་དང་།
མི་མཐུན་ཕྱོགས་ལེན་པ་དང་འདོར་བ་དང༌། དྲི་མ་ཐམས་ཅད་དང་བྲལ་བ་ཉིད་ཀྱིས་རང་གི་
མཁྱེན་གསུམ་གྱིས་རྟོགས་པ་ཐོབ་པར་བྱེད་པ་དང༌། རྒྱུ་དམན་ཞིང་འབྲས་བུ་གྱ་ནོམ་པ་མིན་
པ་ཉིད་ཀྱིས་ཉན་ཐོས་ལ་སོགས་པས་ཐག་བསྲིངས་པར་བྱེད་པ་དང༌། གདུལ་བྱའི་བསམ་པ་
ཇི་ལྟ་བ་དང་མཐུན་པར་སྤྲུལ་པས་སེམས་ཅན་གྱི་ལས་དང་། ཡང་དག་པའི་ཐབས་ལ་མཁས་
པའི་སྟོབས་ཀྱིས་སྐྱེ་བོ་ཐམས་ཅད་མྱ་ངན་ལས་འདས་པ་ལ་དགོད་པར་བྱ་བ་འབྲས་བུ་ལ་སྐྱོན་
མེད་པ་ཉིད་ཀྱིས་གཟུང་བར་བྱ་བ་ཉིད་དུ་འཇུག་པར་བྱའོ་ཞེས་བདེན་པར་སྣང་བའི་རྟོག་པ་ཆོས་
ཅན། གཟུང་བའི་རྣམ་པར་རྟོག་པ་དང་པོ་འཇུག་པའི་ཕྱོགས་ཀྱི་རྟེན་ཅན་ཡིན་ཏེ། ཐེག་ཆེན་
ལམ་གྱི་འབྲས་བུ་ལ་བླང་བྱར་བདེན་པར་སྣང་བའི་རྟོག་པ་ཡིན་པའི་ཕྱིར། གཉིས་པ་ནི། དེ་
དག་གི་གཉེན་པོ་ཇི་ལྟ་བུ་ཞེ་ན། དེ་འདྲའི་རྟོག་པ་ཀུན་བརྟགས་རྣམ་པ་དགུ་པོ་དེ་ཡང་མངོན་
གྱུར་རྣམས་ནི་མཐོང་བའི་ལམ་གྱི་སྦྱོར་བ་ཆོས་མཆོག་གི་གནས་སྐབས་ཀྱི་སྤང་བར་བྱ་བར་བཞེད་
པ་ཡིན་ནོ། །གཉིས་པ་ལ་མཚམས་སྦྱར་ནི། གཟུང་བའི་རྣམ་པར་རྟོག་པ་གཉིས་པ་སོགས་
སོ༑ ༑རྩ་བ་ནི། ལྡོག་པའི་ཕྱོགས་ཀྱི་རྟེན་ཅན་གྱི་རྣམ་རྟོག་ཡུལ་གྱི་དབྱེ་བས་དགུའི་བདག་ཉིད་
འདི་དག་གི་ལྡོག་ཡུལ་རྣམས་ནི་ཉན་ཐོས་ལ་སོགས་ཡིད་ལ་འབྱུང་ངོ་། ཡུལ་དགུ་པོ་གང་ཞེ་
ན༑ རྟོགས་པ་དང༌། ཡོངས་འཛིན་དང༌། ལམ་དང༌། དབང་པོ་དང་། ཐབས་དམན་པ་སྟེ།
ལམ་གྱི་ངོ་བོ་དམན་པའི་དབང་དུ་བྱས་པ་ལྔ་ནི། རྐང་པ་དང་པོ་དྲུག་གིས་བསྟན་ཏོ། །སྤངས་
པ་དང་། ཡེ་ཤེས་དང་། གཞན་དོན་དང༌། མྱང་འདས་དམན་པ་སྟེ།ལམ་གྱི་འབྲས་བུ་དམན་
པའི་དབང་དུ་བྱས་པ་བཞི་ནི་ལྷག་མས་བསྟན་ཏོ། །འགྲེལ་པ་ལ། རྟོག་པའི་དབྱེ་བ་དང་། གཉེན་
པོའོ། །དང་པོ་ནི། འཁོར་བ་དང་མྱ་ངན་ལས་འདས་པ་གང་ཡང་རུང་བ་ཞིག་ཏུ་ལྟུང་བ་ཉིད་
ཀྱིས་རྟོགས་པ་དམན་པ་ཉིད་ལ་ཉེས་པ་དང་བཅས་པ་ཉིད་ཀྱིས་གཟུང་བར་བྱ་བ་མིན་པ་ཉིད་དུ་
རྟོགས་པར་བྱའོ་ཞེས་བདེན་པར་སྣང་བའི་རྟོག་པ་ཆོས་ཅན། གཟུང་བའི་རྣམ་པར་རྟོག་པ་གཉིས་
པ་ལྡོག་པའི་ཕྱོགས་ཀྱི་རྟེན་ཅན་ཡིན་ཏེ། ཉན་རང་གི་ལམ་ལྡོག་བྱར་བདེན་པར་སྣང་བའི་རྟོག་
274

པ་ཡིན་པའི་ཕྱིར། སྦྱོར་བ་དེས་འགྲེའོ། །དགེ་བའི་བཤེས་གཉེན་ཐབས་ལ་མཁས་པ་དང་བྲལ་
བ་ཉིད་ཀྱིས་ཐེག་ཆེན་གྱི་ཡོངས་སུ་འཛིན་པ་མེད་པ་དང༌། ཤེས་བྱའི་སྒྲིབ་པ་མཐའ་དག་གི་གཉེན་
པོ་མིན་པ་ཉིད་ཀྱིས་རྫོགས་བྱང་སྒྲུབ་པ་ལ་མ་ཚང་བ་དང༌། དེ་བཞིན་གཤེགས་པ་ལ་སོགས་
པ་གདམས་ངག་ལ་བལྟོས་པ་དང་བཅས་པ་ཉིད་ཀྱིས། གཞན་གྱི་རྐྱེན་གྱིས་འགྲོ་བ་ཉིད་དང་།
སེམས་ཅན་ཐམས་ཅད་ནས་ཆེད་དུ་བྱ་བ་ལོག་པ་དང༌། ཉོན་མོངས་པའི་སྒྲིབ་པ་འབའ་ཞིག་
གི་གཉེན་པོ་ཉིད་ཀྱིས་ཉི་ཚེ་བའི་ལམ་གྱི་བྱེད་པ་དང་། མཚན་མར་དམིགས་པས་བཅིངས་པ་
དང་བཅས་པ་ཉིད་ཀྱིས་འབྲས་བུ་དང་པོ་ལ་སོགས་པ་རྟོགས་པ་ཐ་དད་པ་ཉིད་དང་། ཉན་རང་
དགྲ་བཅོམ་ཀྱང་མ་རིག་པའི་བག་ལ་ཉལ་མ་སྤངས་པ་ཉིད་ཀྱིས་རང་དོན་དུ་མཉམ་གཞག་ལ་
གནས་པ་དང༌། གཞན་དོན་ལ་འགྲོ་བ་ཡང་དག་པར་མི་ཤེས་པ་དང༌། ཐེག་པ་ཆེན་པོ་ཐེག་
པ་གསུམ་གྱི་ཡོན་ཏན་ཐམས་ཅད་སྡུད་པར་བྱེད་པ་ཉིད་ཀྱིས་རྣམ་པ་ཐམས་ཅད་མཁྱེན་པ་ཉིད་
མྱ་ངན་ལས་འདས་པ་འོག་མ་ཐམས་ཅད་ཀྱི་མཇུག་ཏུ་འགྲོ་དགོས་པས་ཉན་རང་གི་མྱང་འདས་
ཉེས་པ་དང་བཅས་པ་ཉིད་ཀྱིས་སོགས་སོ། །གཉིས་པ་ནི། ཉན་ཐོས་དང་རང་སངས་རྒྱས་ཀྱི་
རྒྱུད་ལ་བླང་བར་བྱ་བ་ཉིད་དུ་འཇུག་པའི་ཡུལ་དེ་དག་ལྡོག་བྱར་བདེན་པར་སྣང་བའི་རྟོག་པ་ཀུན་
བརྟགས་རྣམ་པ་དགུ་པོ་དེ་ཡང་ཐེག་ཆེན་མཐོང་བའི་ལམ་གྱིས་སེམས་དང་སེམས་ལས་བྱུང་
བ་འཇུག་པ་བར་ཆད་མེད་པའི་ལམ་གྱི་གནས་སྐབས་ཀྱི་སྤང་བར་བྱ་བར་བཞེད་པ་ཡིན་
ནོ། །གཉིས་པ་འཛིན་རྟོག་རྒྱས་པར་བཤད་པ་ལ་གཉིས་ལས། དང་པོ་རྫས་འཛིན་རྟོག་པ་རྒྱས་
བཤད་ལ། མཚམས་སྦྱར་ནི། སོ་སོའི་སྐྱེ་བོའི་སོགས་སོ། །རྩ་བ་ལ། ཡུལ་དང་ཡུལ་ཅན་
གཉིས་ལས། ཡུལ་ལ་གཙོ་བོ་ཤེར་ཕྱིན་དང་།ཕལ་པ་ཕར་ཕྱིན་གཞན་ལྔའོ། །དང་པོའི་བྱེད་
པའི་དབང་དུ་བྱས་པ་གསུམ། རྟོགས་པའི་དབང་དུ་བྱས་པ་གསུམ། སྤྱོད་པ་དང་ནུས་པའི་
དབང་དུ་བྱས་པ་རེ་རེ་རྣམས་ནི། རྐང་པ་དང་པོ་དྲུག་གིས་སོ། །གཞན་ལྔའི་དབང་དུ་བྱས་
པ་ནི། །ཇི་ལྟར་འདོད་བཞིན་འགྲོ་ཉམས་ལ། ཞེས་པའོ། །ཡུལ་ཅན་ནི། རྐང་པ་ཐ་མའོ། །འགྲེལ་
བ་ལ་དབྱེ་བ་དང༌། གཉེན་པོའོ། །དང་པོ་ནི། ཤེར་ཕྱིན་གྱིས་ཀུན་རྫོབ་ཏུ་སྒྱུ་མ་བཞིན་དུ་
275

ཡོན་ཏན་འཛིན་པ་དང་སྐྱོན་གཏོང་བ་ལ་དོན་དམ་པའི་ངོ་བོར་སྣང་བས་མངོན་པར་ཞེན་པའི་
རྟོག་པ་ཆོས་ཅན། འཛིན་པའི་རྣམ་པར་རྟོག་པ་དང་པོ་སྐྱེས་བུ་རྫས་སུ་ཡོད་པའི་རྟེན་ཅན་ཡིན་
ཏེ༑ སོ་སྐྱེའི་ཞེན་ཚུལ་ལྟར་སྣང་བའི་རྟོག་པ་ཡིན་པའི་ཕྱིར་སྦྱོར་བ་འདིས་འགྲོའོ། །ཡང་དག་
པར་བདེན་པ་ཉིད་དུ་ཡིད་ལ་མི་བྱེད་པར་བདེན་མེད་དུ་ཡིད་ལ་བྱེད་པ་དང༌། བདེན་པར་འཛིན་
པ་ཆོས་ཉིད་ཀྱིས་ཁམས་གསུམ་ཅར་དང་ཉེ་བར་འབྲེལ་བ་དང༌། ཆོས་ཉིད་སྟོང་པ་ཉིད་དུ་རྟོགས་
ནས་བདེན་པའི་མི་གནས་པར་གནས་པ་དང་། དངོས་པོ་ལ་མངོན་པར་ཞེན་པས་ཐམས་ཅད་
ལ་བདེན་མེད་དུ་མངོན་པར་ཞེན་པ་དང༌། བདེན་པའི་རྫས་སུ་ཡོད་པ་མེད་པས་ཆོས་ཐམས་
ཅད་བརྡར་བཏགས་པ་དང་། དེ་ཁོ་ན་ཉིད་ཤེས་པའི་མ་ཆགས་པས་མངོན་པར་མ་ཞེན་པ་སྔོན་
དུ་འགྲོ་བའི་ཆགས་པ་དང་། འཁོར་འདས་མཉམ་པ་ཉིད་བསྒོམ་པའི་གཉེན་པོ་ཉིད་ཀྱིས་བླང་
དོར་ཐ་དད་དུ་འཛིན་པའི་གཉེན་པོ་དང་། ཤེར་ཕྱིན་དང་བྲལ་བའི་ཕར་ཕྱིན་ལྔ་ནི། ཤེས་རབ་
ཀྱི་ཕ་རོལ་ཏུ་ཕྱིན་པ་ཡང་དག་པར་མ་ཤེས་པ་ཉིད་ཀྱིས་ཇི་ལྟར་འདོད་པ་བཞིན་དུ་འགྲོ་བ་ཐོགས་
པ་ལ་དོན་དམ་པའི་སོགས་སོ། །གཉིས་པ་ནི། རྣམ་པ་དགུ་པོ་དེ་ཡང་།མཐོང་བའི་ལམ་གྱི་
སོགས་སོ། །གཉིས་པ་བཏགས་འཛིན་རྟོག་པ་རྒྱས་བཤད་ལ། མཚམས་སྦྱར་ནེ། འཛིན་
པར་སོགས་སོ། །རྩ་བ་ལ། ཡུལ་དང་། ངོ་བོ་གཉིས་སོ། །ཉན་རང་གི་ལམ་གྱི་དབང་དུ་
བྱས་པ། བྱང་སེམས་ཀྱི་ལམ་གྱི་དབང་དུ་བྱས་པ། ལམ་གྱི་མི་མཐུན་ཕྱོགས་ཀྱི་དབང་དུ་བྱས་
པ་སྟེ། རིམ་པ་ལྟར་རྐང་པ་གཉིས་དང་། བཞི་དང་གཅིག་གིས་སོ། །ངོ་བོ་ནི་ཐ་མས་སོ། །འགྲེལ་
པ་ལ། དབྱེ་བ་དང༌། གཉེན་པོའོ། །དང་པོ་ནི། ཉན་རང་གི་ལམ་གྱིས་ཉན་ཐོས་ལ་སོགས་
པའི་བྱང་ཆུབ་ཏུ་ངེས་པར་འབྱུང་བ་ཉིད་ཀྱིས་ཐེག་ཆེན་གྱི་ཆེད་དུ་བྱ་བ་ཇི་ལྟ་བ་བཞིན་དུ་ངེས་
པར་མི་འབྱུང་བ་ལ་བཏགས་པའི་དངོས་པོར་བདེན་པར་སྣང་བའི་སྒོ་ནས་མངོན་པར་ཞེན་པ་
ཉིད་ཀྱི་རྟོག་པ་ཆོས་ཅན། འཛིན་པའི་རྣམ་པར་རྟོག་པ་གཉིས་པ་སྐྱེས་བུ་བཏགས་པར་ཡོད་པའི་
རྟེན་ཅན་ཡིན་ཏེ། འཕགས་པའི་གཟིགས་ཚུལ་ལྟར། བདེན་པར་སྣང་བའི་རྟོག་པ་ཡིན་པའི་
ཕྱིར། སྦྱོར་བ་འདིས་འགྲེའོ། །ཐེག་དམན་རང་གི་མངོན་པར་འདོད་པའི་ལམ་མེད་པས་ཐེག་
276

ཆེན་གྱི་ལམ་གཞན་ལ་ལམ་མིན་པར་ངེས་པར་འཛིན་པ་དང༌། བྱང་སེམས་ལམ་གྱི་རྒྱུ་དང་།
འབྲས་བུ་ཀུན་རྫོབ་ཀྱི་ངོ་བོས་སྐྱེ་བ་དང༌། འགག་པ་དང༌། དག་པ་དང་མ་དག་པར་རིམ་བཞིན་
མཚན་འཛིན་གྱི་བར་ཆད་མེད་པ་དང་དེ་ལས་བཟློག་པའི་ཅིག་ཤོས་སུ་སྣང་བ་ཉིད་ཀྱིས་ལམ་
གྱི་དངོས་པོ་མཐའ་དག་རྗེས་ཐོབ་ཏུའང་རྒྱུན་མི་ཆད་པར་ལྡན་པ་དང་མི་ལྡན་པ་དང༌། ནམ་
མཁའ་ལ་གནས་པའི་བྱ་དང་འདྲ་བ་ཉིད་ཀྱིས་གཟུགས་ལ་སོགས་པ་ལ་མི་གནས་པའི་ཚུལ་གྱིས་
གནས་པ་དང༌། བྱང་ཆུབ་སེམས་ཀྱི་སྒོ་ནས་རིགས་འཇིག་པ་དང་། དེ་བཞིན་ཉིད་ལས་ཁྱད་
པར་དུ་འཕགས་པའི་འདོད་བྱའི་ཆོས་མེད་པས་དོན་དམ་པར་འདོད་པ་མེད་པ་དང་། དོན་དམ་
པའི་བདེན་པ་ལ་བརྟེན་ནས་བྱང་ཆུབ་ཀྱི་རྒྱུ་མེད་པ་དང༌། སེར་སྣས་མཚོན་པ་ཕྱིན་དྲུག་གི་མི་
མཐུན་ཕྱོགས་ཤིན་ཏུ་གོམས་པར་བྱས་པའི་ཆོས་ཉིད་ཀྱིས་བདུད་ལ་སོགས་པ་ཕྱི་རྒོལ་བའི་དངོས་
པོ་དམིགས་པ་ལ་བཏགས་པ་དངོས་པོར་སོགས་སོ། །གཉིས་པ་ནི། རྣམ་པ་དགུ་པོ་དེ་ཡང་
མཐོང་བའི་ལམ་གྱི་སོགས་སོ། །གསུམ་པ་དོན་བསྡུ་བ་ནི། དེ་ལྟར་བར་སྐབས་ཀྱི་ཚིགས་སུ་
བཅད་པ་དགུས་དངོས་སུ་གཟུང་འཛིན་གྱི་རྣམ་པར་རྟོག་པ་རྣམ་པ་བཞི་ཉིད་ལ་སོ་སོར་མཐོང་
ལམ་པའི་ལམ་གྱི་མི་མཐུན་ཕྱོགས་རྣམ་པ་དགུ་དགུར་ཕྱེ་བ་ཡིན་ལ། དེའི་ཤུགས་ཀྱིས་དེ་དག་
སྤངས་པ་ཉིད་དུ་གཉེན་པོ་སྦྱོར་བ་དང་འཇུག་པ་རྣམ་པ་བཞི་ཡང་སྤང་བྱ་དེ་བཞིན་དུ་ནང་སེལ་
གྱི་དབྱེ་བ་རེ་རེ་ལ་དགུ་དགུར་ཐ་དད་དོ་ཞེས་བྱ་བར་ཁོང་དུ་ཆུད་པར་བྱའོ། །གཉིས་པ་གཉེན་
པོ་ལ་གསུམ། མཐོང་ལམ་གྱིས་བྱང་ཆེན་བསྐྱེད་པའི་ལྷན་ཅིག་བྱེད་པའི་རྐྱེན། འབྲས་བུ་བྱང་
ཆུབ་ཆེན་པོ་ཉེར་ལེན་མཐོང་ལམ་རྩེ་སྦྱོར་རོ། །དང་པོ་ལ་མཚམས་སྦྱར་ནི། དེ་ལྟར་སོགས་
སོ༑ ༑རྩ་བ་ནི། གཞན་འབྲས་བུ་རྟོགས་པའི་ཆོས་ལ་འགོད་པ་དང༌། རྒྱུ་ལུང་གི་ཆོས་ལ་
འགོད་པ་དང་། རང་ཉིད་བྱང་ཆུབ་ཀྱི་རྒྱུ་ལ་སྦྱོར་བ་གསུམ། རིམ་བཞིན་རྐང་པ་གཅིག་དང་
གཅིག་དང་གཉིས་སོ། །འགྲེལ་པ་ནི་འཆད་པར་འགྱུར་བའི་མཚན་ཉིད་ཅན་གྱི་བྱང་ཆུབ་ལ་
གདུལ་བྱ་གཞན་དག་མཐོང་བའི་ལམ་ལ་སོགས་པ་སྟོན་པས་རབ་ཏུ་འགོད་པ་ནི་ལྷན་ཅིག་བྱེད་་
རྐྱེན་གཅིག་ཡིན་ནོ། །བྱང་ཆུབ་ཀྱི་རྒྱུ་མཚན་ཁོ་ནར་དེ་དག་ལ་ཡང་དག་པའི་ཚིག་དང་དོན་
277

ལ་སོགས་པའི་སྒོ་ནས་ཤེས་རབ་ཀྱི་ཕ་རོལ་ཏུ་ཕྱིན་པ་ཡང་དག་པར་སོ་སོར་གཏོད་པ་ནི་རྐྱེན་གཉིས་་
པ་ཡིན་ནོ། །བྱང་ཆུབ་ཐོབ་པར་བྱེད་པའི་བར་ཆད་མེད་པའི་རྒྱུ་ཤེས་རབ་ཀྱི་ཕ་རོལ་ཏུ་ཕྱིན་
པ་རང་གི་སྒོམ་པ་ལ་སོགས་པ་བསོད་ནམས་ཆེས་མང་པའི་མཚན་ཉིད་ནི་གསུམ་པ་ཡིན་ནོ། །ངག་
དོན་ནི། གཞན་བྱང་ཆུབ་ཀྱི་རྒྱུ་ལུང་རྟོགས་ལ་འགོད་པ་དང་རང་ཉིད་བྱང་ཆེན་གྱི་རྒྱུ་ཚོགས་
ལ་སློབ་པ་ཆོས་ཅན། བྱང་ཆེན་གྱི་རྒྱུ་ཡིན་ཏེ། མཐོང་ལམ་གྱིས་བྱང་ཆེན་བསྐྱེད་པའི་ལྷན་
ཅིག་བྱེད་རྐྱེན་ཡིན་པའི་ཕྱིར། གཉིས་པ་ལ། དབུ་མ་པའི་བྱང་ཆེན་ངོས་བཟུང་། དངོས་སྨྲ་
བའི་བྱང་ཆེན་དགག། ཐར་པ་ཁས་ལེན་ན་སྟོང་ཉིད་ཀྱང་ཁས་བླང་རིགས་པར་བསྟན་པའོ། །དང་
པོ་ལ་མཚམས་སྦྱར་ནི། གང་གི་དོན་དུ་སོགས་སོ། །རྩ་བ་ནི། དྲི་མ་ཟད་པ་དང༌། མི་སྐྱེ་བ་
ཤེས་པའི་ཡེ་ཤེས་བྱང་ཆུབ་ཡིན་ནོ་ཞེས་མདོ་ལས་བརྗོད་དེ་དེ་ཡི་དོན་ཡང་དངོས་སྨྲ་བ་དག་ཀུན་
འབྱུང་བདེན་པ་ལ་གཉེན་པོའི་སྟོབས་ཀྱིས་ཟད་པ་དང༌། སྡུག་བསྔལ་བདེན་པ་ལ་གཉེན་པོའི་
སྟོབས་ཀྱིས་སྔར་མེད་མི་སྐྱེ་བར་བྱས་པ་ལ་དེ་ལྟར་ཤེས་པའི་ཡེ་ཤེས་ལ་འདོད་ཀྱང་། དེ་ཉིད་
འོག་ནས་འགོག་ལ། འདིར་རང་ལུགས་ལ་དྲི་མ་བདེན་པ་སྔར་ཡོད་ཟད་པར་བྱར་མེད་ཅིང་
སྔར་མེད་སྐྱེ་བ་མེད་པའི་ཕྱིར་ན་གདོད་མ་ནས་ཟད་པ་དང་མི་སྐྱེ་བར་ཤེས་པའི་ཡེ་ཤེས་མཐར་
ཐུག་དེ་དག་གོ་རིམ་བཞིན་དུ་ཟད་མི་སྐྱེ་ཤེས་པའི་ཡེ་ཤེས་ཡིན་པར་ཤེས་པར་བྱའོ། །འགྲེལ་
པ་ནི། ཆོས་ཀྱི་སྐུ་ལ་སོགས་པ་ཡུལ་ཇི་ལྟ་བ་བཞིན་རྟོགས་པའི་མཚན་ཉིད་ཀྱི་ཡེ་ཤེས་ནི་ཆོས་
ཅན། བྱང་ཆུབ་ཆེན་པོ་ཡིན་པར་བརྗོད་དེ། དྲི་མ་རྣམས་གདོད་མ་ནས་ཟད་པ་དང་མི་སྐྱེ་བ་
ལ་དེ་ལྟར་ཤེས་པ་ཆོས་ཐམས་ཅད་ཕྱིན་ཅི་མ་ལོག་པར་རྟོགས་པའི་མཚན་ཉིད་ཀྱི་ཡེ་ཤེས་མཐར་
ཐུག་ཡིན་པའི་ཕྱིར། འདིའི་ཕྱོགས་སྒྲུབ་པ་ལ་ལུང་རིགས་གཉིས་ལས། དང་པོ་ནི་ཉོན་མོངས་
པ་དང་ཤེས་བྱའི་སྒྲིབ་པའི་དྲི་མ་དངོས་སྨྲ་བས་བདེན་པ་སྔར་ཡོད་སྐྱེས་པ་དང་། སྔར་མེད་མ་
སྐྱེས་པ་ཉིད་དུ་བཏགས་པ་རྣམས་ནི་ཆོས་ཅན། དོན་དམ་འགག་པ་དང་སྐྱེ་བ་མེད་དེ། ཆོས་
ཀྱི་དབྱིངས་ཀྱི་ངོ་བོ་ཉིད་ཡིན་པའི་ཕྱིར།ནམ་མཁའ་བཞིན་དུའོ། རྟགས་གྲུབ་སྟེ། དངུས་མཐའ་
ལས། ཆོས་ཀྱི་དབྱིངས་ནི་མ་གཏོགས་པར། །འདི་ལྟར་ཆོས་ཡོད་མ་ཡིན་ཏེ། ཞེས་འབྱུང་
278

བས་སོ། །གཉིས་པ་ནི་དོན་དམ་པར་འགག་པ་དང་སྐྱེ་བ་མེད་དེ། གཅིག་དང་དུ་མའི་ངོ་བོ་
ཉིད་དང་བྲལ་བ་དང་རྒྱུ་དང་འབྲས་བུའི་མཐའ་བཞི་འགོག་པའི་ཚད་མ་ལ་སོགས་པས་བདེན་
པར་འཐད་པའི་དངོས་པོ་མེད་པས་སོ། །དཔེར་ན་ནམ་མཁའི་པདྨ་བཞིན་དུའོ། །གཉིས་པ་
ལ་གནོད་བྱེད་ཀྱི་གཏན་ཚིགས་བསྟན་པ་དང༌། ཁས་བླངས་ནང་འགལ་བསྟན་པའོ། །དང་
པོ་ལ། མཚམས་སྦྱར་ནི། གང་གི་ཕྱིར་དེ་ལྟ་ཡིན་པ་དེའི་ཕྱིར་དངོས་སྨྲ་བ་གང་དག་ཀུན་འབྱུང་
གི་དངོས་པོ་བདེན་པ་བ་སྔར་ཡོད་འཇིག་པའི་བསམ་པས་ཟད་པ་ལ་ཟད་དོ་སྙམ་པའི་ཤེས་པ་དང་།
སྡུག་བསྔལ་གྱི་དངོས་པོ་བདེན་པ་བ་སྔར་མེད་མི་སྐྱེ་བའི་བསམ་པས་མི་སྐྱེ་བ་ལ་མི་སྐྱེའོ་སྙམ་
པའི་ཤེས་པ་ནི་ཟད་པ་དང་མི་སྐྱེ་བ་ཤེས་པ་ཡིན་པར་བརྗོད་ཅིང་བྱང་ཆུབ་ཀྱང་དེ་འདྲའི་ཟད་
པ་དང་མི་སྐྱེ་བ་ཤེས་པ་ཡིན་པར་བརྗོད་པ་དེ་དག་ལ་དྲི་མ་བདེན་པ་བ་གཉེན་པོའི་སྟོབས་ཀྱིས་
ཟད་པ་དང་མི་སྐྱེ་བ་མེད་པ་ཁོ་ནས་ཤེས་པ་དེ་རུང་བ་མིན་ནོ་ཞེས་བར་སྐབས་ཀྱི་ཚིགས་སུ་བཅད་
པས་གསུངས་པ། རྩ་བ་ནི། འགོག་པ་སོགས་སོ། །འགྲེལ་བ་ནི། དངོས་པོ་ལ་ལོག་པར་
མངོན་པར་ཞེན་པ་ཁྱོད་ཀྱིས་འདོད་པ་ལྟར་མཐོང་བའི་ལམ་གྱི་སྟོབས་ཀྱིས་རྣམ་པར་རྟོག་པ་ལ་
སོགས་པ་ངོ་བོ་བདེན་པར་གྲུབ་པ་སྔར་ཡོད་སྐྱེས་པ་ནི་ཅི་ཞིག་ཟད་ཅིང་། མི་སྐྱེ་བའི་ཆོས་ཅན་
མ་སྐྱེས་པའི་སྤངས་པ་ནི་ཅི་ཞིག་སྐྱེས་ཏེ་ཟད་ཐོབ་བདེན་པ་བ་ཅུང་ཟད་ཀྱང་མེད་པ་ཁོ་ན་ཡིན་
པར་ཐལ། དྲི་མ་སྐྱེས་པ་དང་མ་སྐྱེས་པ་དག་གོ་རིམ་བཞིན་དུ་དོན་དམ་པར་ཟད་པ་དང་སྐྱེ་
བའི་གེགས་བྱེད་པའི་མཚན་ཉིད་ཀྱི་འགོག་པ་དང་བྲལ་བ་དེ་བཞིན་ཉིད་ཀྱི་རང་བཞིན་ཡིན་པའི་
ཕྱིར། དེའི་ཕྱིར་དབུ་མ་པ་ཁོ་བོ་ཅག་གིས་སྔར་བཤད་པའི་གཞུང་ལུགས་ཁོ་ན་ཁས་བླང་བར་
བྱའོ་སྙམ་དུ་དགོངས་པ་ཡིན་ནོ། །གཉིས་པ་ལ་མཚམས་སྦྱར་ནི། དེ་ལྟ་མིན་ཏེ་ཆོས་ཡང་
དག་པར་ཡོད་པར་ཁས་ལེན་ན། བདེན་པར་གྲུབ་པ་སུས་ཀྱང་མེད་པར་བྱ་མི་ནུས་པས་བཅོམ་
ལྡན་འདས་ཀྱིས་ཉོན་མོངས་པ་དང་ཤེས་བྱའི་སྒྲིབ་པ་རྣམ་པར་རྟོག་པ་རྣམ་པ་ཐམས་ཅད་དུ་སྤངས་
པ་ངོ་མཚར་ཆེ་བའི་གནས་ཡིན་ནོ་ཞེས་བྱ་བར། བར་སྐབས་ཀྱི་ཚིགས་སུ་བཅད་པ་གསུངས་
པས་སོ། །རྩ་བ་ནི་བཅོམ་ལྡན་འདས་ཀྱིས་ཤེས་སྒྲིབ་གཉེན་པོས་སྤངས་པ་འགལ་བར་ཐལ། ཤེས་
279

སྒྲིབ་བདེན་པར་གྲུབ་པའི་ཕྱིར། ཅེས་པའོ། །འགྲེལ་པ་ལ། ཤེས་སྒྲིབ་གཉེན་པོས་སྤོང་ཚུལ་
གྱི་རིམ་པ་བཤད་པ་དང༌།ཚུལ་དེ་དངོས་སྨྲ་བ་ལ་མི་འཐད་པར་བསྟན་པའོ། །དང་པོ་ལ་མཐའ་
དཔྱད་པ་དང༌། ཚིག་དོན་བཤད་པའོ། །དང་པོ་ནི། རྣལ་འབྱོར་གྱི་ས་འདི་དག་སྤང་བྱ་གང་
གི་གཉེན་པོར་ཚུལ་ཇི་ལྟ་བ།གང་ཟག་གང་གིས་དགོས་པ་གང་གི་ཕྱིར་སྒོམ་ཞེ་ན། དེ་ཡང་སྤྱིར་
ཐེག་ཆེན་གྱི་ལམ་ལ་མངོན་རྟོགས་ཡིད་ལ་བྱེད་པའི་རིམ་པ་དང༌། སྙིང་པོའི་དོན་སྒོམ་པའི་རིམ་
པ་གཉིས་ལས། དང་པོ་ནི། གཞུང་གི་ཚོགས་སྐབས་བརྒྱད་པོ་ཐམས་ཅད་ཀྱིས་འཆང་ལ། འདིར་
ནི་ཕྱི་མ་འཆད་པ་ཡིན་ནོ། །དེ་ཡང་སྙིང་པོའི་དོན་སྒོམ་པའི་རིམ་པ་ནི་འདི་ཡིན་ཏེ། བྱང་ཆུབ་
སེམས་དཔའ་དག་ཞི་བ་ཙམ་དོན་དུ་མི་གཉེར་བས་ཉོན་མོངས་ཀྱི་ས་བོན་ཆེད་དུ་གཉེར་ནས། སྤོང་
བའི་ཐུན་མོང་མིན་པའི་འཕགས་ལམ་མི་བསྒོམ་ཀྱང་ཉོན་མོངས་མངོན་གྱུར་མགོ་མ་མནན་ན་
ནི་སེམས་རྒྱུད་རབ་ཏུ་མ་ཞི་ཞིང་ལས་སུ་མི་རུང་བར་གྱུར་པས་རང་གི་དོན་ཙམ་ཡང་མི་འགྲུབ་
ན༑ གཞན་གྱི་དོན་ལྟ་སྨོས་ཀྱང་ཅི་དགོས་པར་མཐོང་སྟེ། ཚོགས་ལམ་དུ་དང་པོར་ཉོན་མོངས་
མངོན་གྱུར་མགོ་གནོན་པ་ལ། ཉན་ཐོས་ལས་ཀྱང་བརྒྱ་འགྱུར་གྱིས་བརྩོན་པར་གསུངས་སོ། །དེའི་
ཕྱིར་ཚོགས་ལམ་དུ་ཉོན་མོངས་མངོན་གྱར་མགོ་མནན་པ་ཙམ་གྱི་ཆེད་དུ་བདག་མེད་ལ་དམིགས་
པ་རྣལ་འབྱོར་གྱི་ས་བསྒོམས་ཏེ། དེ་བས་ན་འདི་ནི་ཤེས་སྒྲིབ་ཀྱི་གཉེན་པོ་སྒོམ་པ་ལ་རྒྱད་སྣོད་
དུ་རུང་བ་ཙམ་དུ་བྱེད་པའི་ཡན་ལག་ཡིན་ནོ། །དེ་ཉིད་ཇི་ལྟར་སྒོམ་པའི་ཚུལ་ནི། དང་པོར་
རྟགས་ཡང་དག་ལ་བརྟེན་པའི་རྗེས་དཔག་གིས་རྟག་གཅིག་རང་དབང་ཅན་གྱི་གང་ཟག་གི་
བདག་ཡོད་པའི་སྒྲོ་འདོགས་བཅད་ནས། དེའི་རྗེས་སུ་ངེས་ཤེས་དེའི་རྒྱུན་རྩེ་གཅིག་པའི་ཞི་གནས་
ཀྱི་སེམས་ཀྱིས་གོམས་པར་བྱེད་ཅིང་། འཇོག་པར་བྱེད་པའོ། །དེ་ཡང་གང་ལ་འཇོག་པའི་
ཡུལ་ནི། དགག་གཞི་ཕུང་པོ་སོགས་ཀྱི་སྟེང་དུ་དགག་བྱ་གང་ཟག་རང་སྐུ་བ་རྣམ་པར་བཅད་
ཙམ་གྱི་མེད་དགག་དེ་ལའོ། །གང་གིས་འཇོག་པ་ནི་དེ་ཉིད་རིགས་པས་གཏན་ལ་ཕབས་པའི་
ངེས་ཤེས་བྱེད་པ་མ་ཉམས་པའི་གང་ཟག་གིས་སོ། །གང་འཇོག་ན། ཞི་གནས་མཚན་ཉིད་
པ་ཡོངས་སུ་རྫོགས་པའི་ལམ་རྗེས་མཐུན་པ་ཙམ་གྱི་ངོ་བོར་སྐྱེས་པའི་སེམས་སོ། །ཚུལ་ཇི་ལྟར་
280

འཇོག་ན། དམིགས་པ་དེ་ཉིད་ཀྱི་རྒྱུ་མཚན་ལ་ཡང་དཔྱོད་པར་མི་བྱེད་ན་གཞན་ལ་ལྟ་སྨོས་ཀྱང་
ཙི་དགོས། དེའི་ཕྱིར་དམིགས་པ་དེ་ཉིད་ལས་ཅུང་ཟད་ཀྱང་མི་གཡོ་བར་བྱིང་རྒོད་དང་བྲལ་
བར་འཇོག་གོ །དེས་ན་བདག་མེད་ལ་སེམས་མི་གཡོ་བར་འཇོག་པ་མེད་ན་བདག་འཛིན་མགོ་
གནོན་ཡང་མི་ནུས་ལ། མི་གཡོ་བར་འཇོག་པ་ལ་གང་འཇོག་པའི་སེམས་དེ་ཞི་གནས་རྗེས་མཐུན་
པ་ཙམ་ཞིག་ཡན་ཆད་ཀྱི་ངོ་བོར་སྐྱེས་བ་ཅིག་མེད་ན་དེ་ལྟའི་སེམས་རང་དགའ་བ་བཞིན་དུ་
དམིགས་པ་ལས་གཞན་དུ་མི་གཡོ་བར་རྒྱུན་ལྡན་དུ་འཇོག་མི་ནུས་སོ། །འདིར་ལྷག་མཐོང་བསྒོམ་
པའི་སྔོན་དུ་ཞི་གནས་བསྒོམ་པ་འགྲོ་དགོས་པའི་དོན་ནི་དེ་ཉིད་ཡིན་ནོ། །དེའི་འོག་ཏུ་ཤེས་སྒྲིབ་
སྤོང་པའི་ཆེད་དུ་རྣལ་འབྱོར་ལྷག་མ་གསུམ་ལ་འཇུག་གོ །དེ་ཡང་བོད་གང་དག་རྣལ་འབྱོར་
དང་པོ་ཉན་ཐོས་པའི་རྣལ་འབྱོར། གཉིས་པ་སེམས་ཙམ་རྣམ་བདེན་པ་རང་རྒྱལ་གྱི། གསུམ་
པ་རྣམ་བརྫུན་པའི། བཞི་པ་དབུ་མ་པའི་རྣལ་འབྱོར་ཡིན་ནོ། ཞེས་འཆད་པ་ནི་ཆེས་མི་འཐད་
དེ༑ དེ་ལྟར་ན་དངོས་སྨྲ་བ་ལ་སྒྲིབ་པ་སྤོང་བ་འཐད་པའི་ཚུལ་རང་གིས་རྣམ་པར་བཞག་ནས་
ཡང་དངོས་སྨྲ་བ་ལ་དེ་མི་རུང་བར་སྨྲ་བ་དངོས་སུ་འགལ་བར་འགྱུར་པའི་ཕྱིར་དང་། རྣལ་
འབྱོར་བཞི་སྟོན་པའི་གཞུང་གི་མཐའི་ཚིག་རྣམས་དང༌། ལང་གཤེགས་ཀྱིས། སེམས་ཙམ་
ལ་ནི་བཟླས་ནས་ཀྱང༌། །སྣང་བ་མེད་ལ་བཟླ་བར་བྱ། ཞེས་པ་ལ་སོགས་པའི་མཚམས་སྦྱོར་
བའི་ཐོག་མཐའི་ཚིག་གི་ནུས་པ་ལས། འདི་དག་གང་ཟག་གཅིག་གིས་རིམ་ཅན་དུ་སྒོམ་པའི་
རྣལ་འབྱོར་དུ་ཆེས་གསལ་བའི་ཕྱིར་དང༌། སེམས་ཙམ་ཐེག་ཆེན་གྱི་མདོ་འཁོར་ལོ་ཐ་མའི་
བཀའ་ལ་བརྟེན་ནས་གྲུབ་པའི་མཐའ་རྣམ་པར་འཇོག་པ་དང༌། རང་རྒྱལ་ཉན་ཐོས་ཀྱི་སྡེ་སྣོད་
ཁོ་ན་ལ་བརྟེན་ནས་ཐོས་བསམ་སྒོམ་གསུམ་བྱེད་པའི་གྲུབ་པའི་མཐའ་ཁྱད་པར་མེད་པར་ཐལ་
བའི་ཕྱིར་དང༌། སེམས་ཙམ་རྣམ་བརྫུན་པ་བདེན་པར་མ་གྲུབ་པའི་ཤེས་པ་ཁས་ལེན་པར་ཐལ་
པའི་ཕྱིར་རོ། ཡང་ཕྱིས་ཀྱི་ཊཱི ཀ་བྱེད་དག་རྣལ་འབྱོར་གྱི་ས་གཉིས་པ་ནི། དྲོད་རྩེའི་ངོ་བོ་སྟེ།
དེར་གཟུང་བ་རང་བཞིན་མེད་པ་ལ་གསལ་སྣང་ལྷག་པའི་ཕྱིར། རྣལ་འབྱོར་གྱི་ས་གསུམ་པ་
ནི༑ བཟོད་མཆོག་སྟེ། དེར་འཛིན་པ་རང་བཞིན་མེད་པ་ལ་གསལ་སྣང་ལྷག་པའི་ཕྱིར། ཅེས་
281

འཆད་པའང་ལེགས་པ་མིན་ཏེ། དྲོད་རྩེར་ལྷན་ཅིག་དམིགས་ངེས་ཀྱི་རྟགས་ལས་ཕྱི་དོན་མེད་
པར་རྟོགས་པ་ལྟར་གཟུང་བ་མེད་པའི་རྟགས་ལས་གཟུང་རྣམ་བདེན་པར་མེད་པར་རྟོགས་པར་
ཡང་ཁྱད་པར་མེད་ལ།བཟོད་མཆོག་ཏུ། རིགས་པ་དེ་ལས་གཟུང་རྣམ་བདེན་མེད་དུ་ངེས་པ་
ལྟར་རྟེན་འབྲེལ་གྱི་རྟགས་ལས་གཉིས་སུ་མེད་པའི་ཤེས་པ་སྒྱུ་མ་བཞིན་དུ་ངོ་བོ་ཉིད་མེད་པར་
རྟོགས་ཀྱང་ཁྱད་པར་མེད་པའི་ཕྱིར།དེར་ཐལ། ཚོགས་ལམ་དུ་ཆོས་ཐམས་ཅད་བདེན་མེད་
དུ་ཐོས་བསམ་གྱི་ཤེས་རབ་ཀྱིས་རྟོགས་ཟིན་མ་བརྗེད་པར་ཡོད་པའི་ཕྱིར། གལ་ཏེ་འདིའི་རྟོགས་
པ་ནི། སྒོམ་བྱུང་གི་ཤེས་རབ་ཀྱིས་རྟོགས་པའི་དོན་ཡིན་ནོ་ཞེ་ན། འོ་ན་སྒོམ་བྱུང་གི་ཤེས་རབ་
ཀྱིས་མངོན་སུམ་དུ་རྟོགས་པའི་དོན་ཡིན་ནམ། འོན་ཏེ་གསལ་སྣང་ཐོབ་པ་ཙམ་གྱི་སྒོ་ནས་རྟོགས་
པས་ཀྱང་ཆོག །དང་པོ་ལྟར་ན། རྣལ་འབྱོར་བར་པ་གཉིས་སྦྱོར་ལམ་ཡིན་པ་འགལ་ལོ། །གཉིས་
པ་ལྟར་ན། ཆོས་མཆོག་ཆེན་པོའི་ཡེ་ཤེས་ཀྱིས་གཉིས་སུ་མེད་པའི་ཡེ་ཤེས་བདེན་མེད་ལ་གསལ་
སྣང་མ་ཐོབ་པ་སྟེ། རྣལ་འབྱོར་གསུམ་པས་གཉིས་སུ་མེད་པའི་ཡེ་ཤེས་འབའ་ཞིག་བདེན་མེད་
དུ་མ་རྟོགས་པར་བཤད་པའི་ཕྱིར་དང་། དེ་ཉིད་ནི་བཟོད་མཆོག་རྣམས་ལ་བརྗོད་རིགས་པའི་
ཕྱིར་རོ། །འདོད་ན་གཉིས་སུ་མེད་པའི་ཤེས་པ་བདེན་མེད་དུ་མངོན་སུམ་གྱིས་རྟོགས་པའི་མཐོང་
ལམ་སྐད་ཅིག་དང་པོའི་དངོས་ཀྱི་ཉེར་ལེན་དུ་གྱུར་པ་མིན་པར་ཐལ་ལོ། །གཞན་ཡང་འདི་
ལྟར་ན། བྱང་སེམས་ཀྱིས་གཟུང་བ་བདེན་མེད་ལ་གསལ་སྣང་མ་ཐོབ་བར་དུ་འཛིན་ང་བདེན་
མེད་དུ་གཏན་ལ་ཕབ་ནས་སྒོམ་པར་མི་བྱེད་པར་ཐལ་ཞིང༌། དེ་ལྟ་ན་གཟུང་བ་བདེན་མེད་དུ་
རྟོགས་པའི་མཐོང་ལམ་སྐྱེས་ནས།དེའི་རྗེས་སུ་འཛིན་པ་བདེན་མེད་མངོན་སུམ་དུ་རྟོགས་པའི་
མཐོང་ལམ་འབད་པས་བསྐྱེད་དགོས་པར་མཚུངས་ཤིང་། དྲོད་ལ་གནས་པའི་བྱང་སེམས་ཆོས་
ཐམས་ཅད་བདེན་མེད་དུ་སྒོམ་པ་མི་སྲིད་པར་ཐལ་ལོ། །དེ་བས་ན་འདི་ཡིན་ཏེ། ཚོགས་ལམ་
དུ་གང་ཟག་གི་བདག་མེད་པ་སྒོམས་ནས་ཉོན་མོངས་མངོན་གྱུར་མགོ་མནན་པ་ཙམ་བྱས་ན།
ཤེས་སྒྲིབ་སྤོང་བའི་ལམ་སྒོམ་པ་ལ་རྒྱུད་ལས་སུ་རུང་བར་བྱས་ཏེ། གདོད་ཤེས་སྒྲིབ་སྤོང་བ་
ལ་འཇུག་པ་ན། དང་པོར་ཤེས་སྒྲིབ་ཀུན་བརྟགས་མངོན་གྱུར་རྟགས་ཡང་དག་ལ་བརྟེན་པའི་
282

ངེས་ཤེས་ཀྱིས་མགོ་མནན་པ་ཙམ་གྱི་སྒོ་ནས་སྤོང་བའི་བྱ་བ་མ་བྱས་པར། བདེན་འཛིན་ལྷན་
སྐྱེས་མངོན་གྱུར་མགོ་གནོན་པ་ཙམ་གྱི་སྒོམ་བྱུང་ཡང་སྐྱེ་མི་ནུས་ཏེ། སྒྲ་རྟག་འཛིན་ཀུན་བརྟགས་
མངོན་གྱུར་བྱེད་པ་མ་ཉམས་པའི་བར་ལ། སྒྲའི་ཕྲ་བའི་མི་རྟག་པ་ལ་གསལ་སྣང་སྐྱེ་མི་སྲིད་
པ་བཞིན་ནོ། །དེ་ཡང་བདེན་འཛིན་ཀུན་བརྟགས་མངོན་གྱུར་མགོ་གནོན་པ་ཙམ་ནི། རྟགས་
ཡང་དག་ལ་བརྟེན་བ་བདེན་མེད་རྟོགས་པའི་ངེས་ཤེས་ཀྱིས་བྱེད་དེ། དཔེར་ན་སྒྲ་མི་རྟག་རྟོགས་
ཀྱི་རྗེས་དཔག་གི་བྱེད་པ་མ་ཉམས་ཀྱི་བར་ལ། སྒྲ་རྟག་འཛིན་ཀུན་བརྟགས་མངོན་གྱུར་མི་སྐྱེ་
བ་བཞིན་ནོ། །འོན་ཀྱང་བདེན་མེད་ལ་སྒོམ་བྱུང་གི་གསལ་སྣང་མ་སྐྱེས་ན་བདེན་འཛིན་ལྷན་
སྐྱེས་མངོན་གྱུར་རྟགས་ལ་བརྟེན་པའི་ངེས་ཤེས་ཙམ་གྱིས་མགོ་གནོན་མི་ནུས་ཏེ། དཔེར་ན་
སྒྲ་མི་རྟག་རྟོགས་ཀྱི་རྗེས་དཔག་རྒྱུད་ལ་ཡོད་ཀྱང༌། དེ་ཙམ་གྱིས་ཁ་སང་གི་སྒྲ་དེ་འདིའོ་སྙམ་
ད་དུས་འདྲེས་པར་འཛིན་པའི་རྟག་འཛིན་ལྷན་སྐྱེས་མངོན་གྱུར་བྱེད་པ་མ་ཉམས་པར་སྐྱེ་བ་འགོག་
མི་ནུས་པ་བཞིན་ནོ། །དེས་ན་ཚོགས་ལམ་དུ་བདེན་འཛིན་ཀུན་བརྟགས་མངོན་གྱུར་རྟགས་ཡང་
དག་ལ་བརྟེན་པའི་ངེས་ཤེས་ཀྱིས་མགོ་མནན་ནས། དེའི་རྗེས་སུ་བདེན་འཛིན་ལྷན་སྐྱེས་མངོན་
ར་སྒོམ་བྱུང་གི་བདེན་མེད་ལ་གསལ་སྣང་སྐྱེས་པའི་སྒོ་ནས་མགོ་གནོན་པའི་སྦྱོར་ལམ་ལ་འཇུག་
ཅིང༌། དེའི་འོག་ཏུ་བདེན་མེད་མངོན་གྱུར་དུ་རྟོགས་པའི་སྒོ་ནས་བདེན་འཛིན་གྱི་ས་བོན་སྤོང་
བའི་མི་རྟོག་ཡེ་ཤེས་མཐོང་ལམ་དག་སྐྱེ་བ་ཡིན་ནོ། །དེ་ལྟར་ཡིན་པ་ལ། ཚོགས་ལམ་དུ་བདེན་
མེད་རྟགས་ལས་རྟོགས་པར་བྱེད་པ་ན་ཡང་སྒྲོ་འདོགས་རིགས་པའི་རིམ་པས་གཅོད་པར་བྱེད་
པ་ཡིན་པས། ལྷན་ཅིག་དམིགས་ངེས་ཀྱི་རྟགས་ལས་ཕྱི་དོན་ལ་བདེན་འཛིན་བཀག་སྟེ། ཕྱི་
དོན་བདེན་མེད་དུ་རྟོགས་པའི་ངེས་ཤེས་བསྐྱེད་པའི་ཚུལ་རྣལ་འབྱོར་གྱི་ས་གཉིས་པའི་གཞུང་
སྟོན་པར་བྱེད་དོ། །དེའི་འོག་ཏུ་མིག་ཤེས་ལ་སྔོན་པོ་སྣང་བ་དེ་ཉིད་ཕྱི་རོལ་དུ་བདེན་པ་ཁེགས་
པ་ན་ཡུལ་བདེན་པའི་རྟགས་ཀྱིས་ཡུལ་ཅན་མིག་ཤེས་ཉིད་བདེན་པར་གྲུབ་པ་འགོག་པ་ནི་རྣལ་
འབྱོར་གྱི་ས་གསུམ་པ་སྟོན་ནོ། །དེ་ཡང་རྣལ་འབྱོར་གྱི་ས་གསུམ་པའི་སྐབས་སུ་འཛིན་པའི་
མཚན་ཉིད་རྣམ་པར་རིག་པ་ཙམ་དེ་ཡང་བསལ་ཏེ། ཞེས་དང༌། རྣལ་འབྱོར་གྱི་ས་གཉིས་
283

པའི་སྐབས་སུ་འཛིན་པའི་རྣམ་པ་ཅན་གྱི་སེམས་ལ་མངོན་པར་ཞེན་པ་ཡོངས་སུ་མ་བོར་བས།
ཞེས་གསུངས་པས་འཛིན་པའི་རྣམ་པ་ཞེས་པ་ནི། མིག་ཤེས་ལྟ་བུ་གཅིག་ལ་གཟུང་རྣམ་དང་
འཛིན་རྣམ་གཉིས་སུ་ཕྱེ་བའི་འཛིན་རྣམ་མིན་ཏེ། དེ་ཡིན་ན་རྣལ་འབྱོར་གྱི་ས་གཉིས་པར་དེ་
བདེན་མེད་དུ་རྟོགས་པར་བཤད་པས། གཉིས་སྣང་དང་བྲལ་པའི་རང་རིག་བདེན་མེད་དུ་རྟོགས་
པར་བཤད་པ་ཡིན་ལ། གཉིས་སུ་མེད་པའི་ཡེ་ཤེས་འབའ་ཞིག་འདི་ཡང་དག་པར་ཡོད་པའི་
ངོ་བོ་ཡིན་སྙམ་དུ་ངེས་པར་བྱས། ཞེས་པ་གཉིས་སྣང་དང་བྲལ་བའི་རང་རིག་བདེན་པར་བཟུང་
བར་བཤད་པས་དེ་གཉིས་དངོས་སུ་འགལ་བར་འགྱུར་རོ། །དེས་ན་འཛིན་པའི་རྣམ་པ་ཅན་
ཅེས་པ་ནི། གང་གཟུང་བར་བྱ་བ་སྔོན་པོ་དང་། དེའི་བློ་དག་ཅེས་པའི་ཞེས་པ་དང་སྦྲེལ་བར་
བྱ་བ་ཡིན་ནོ། །འདི་ལྟར་སྔོན་པོ་འཛིན་པའི་རྣམ་པ་ཅན་གྱི་སེམས་མིག་ཤེས་ལ། ཞེས་བཤད་
པར་བྱ་ཞིང་དེ་ན་རྣལ་འབྱོར་གྱི་ས་གསུམ་པར་དོན་སྣང་གི་ཤེས་པ་བདེན་མེད་དུ་རྟོགས་ཀྱང་
གཉིས་སྣང་དང་བྲལ་བའི་རང་རིག་བདེན་མེད་དུ་མ་རྟོགས་པར་བསྟན་པ་ཡིན་ནོ། །འོ་ན་རྣལ་
འབྱོར་གྱི་ས་གསུམ་པར་གཟུང་བ་མེད་ན་དེ་འཛིན་མེད་པའི་རིགས་པས་མིག་ཤིས་བདེན་མེད་
དུ་རྟོགས་པ་ལ་རྣལ་འབྱོར་གྱི་ས་གཉིས་པར་ལྷན་ཅིག་དམིགས་ངེས་ཀྱི་རྟགས་ཀྱིས་སྔོན་པོ་སོགས་
བདེན་མེད་དུ་རྟོགས་དགོས་ཏེ། གཞན་དུ་ན་གཟུང་བ་མེད་ན་ཞེས་པའི་ཕྱོགས་མི་འགྲུབ་པའི་
ཕྱིར་དང༌།སྔ་མས་ཡུལ་དང༌། ཕྱི་མས་ཡུལ་ཅན་བདེན་འཛིན་འགོག་པ་མིན་བར་ཐལ་བའི་
ཕྱིར་རོ། །གལ་ཏེ་ལྷན་ཅིག་དམིགས་ངེས་ཀྱི་རྟགས་ཀྱིས་སྔོན་པོ་སོགས་བདེན་མེད་དུ་རྟོགས་
ནུས་ན་ནི། སེམས་ཙམ་པས་ཀྱང་སྔོ་སོགས་ལ་བདེན་འཛིན་གྱི་སྒྲོ་འདོགས་ཀུན་བརྟགས་ཆོད་
ར་ཐལ་བར་འགྱུར་རོ་སྙམ་དུ་དོགས་ན། དེའི་དོན་ནི་འདི་ཡིན་ཏེ། ལྷན་ཅིག་དམིགས་ངེས་
ཀྱི་རྟགས་ཀྱིས་སྔོན་པོ་ཕྱི་དོན་དུ་བདེན་པ་ཁེགས་པ་ན། དེ་ཉིད་རྟགས་སུ་བྱས་ནས། འདི་ལྟར་
སྔོན་པོ་བདེན་པར་གྲུབ་པ་ན། རང་སྣང་ཡུལ་དུ་བྱེད་པའི་ཤེས་པ་ལ་ཇི་ལྟར་སྣང་བ་ལྟར་བདེན་
དགོས་ཏེ། གཞན་དུ་ན་རང་གནས་ཚུལ་གཞན་དུ་གནས་ནས། རང་སྣང་ཡུལ་དུ་བྱེད་པའི་
ཤེས་པ་ལ་སྣང་ཚུལ་གཞན་དུ་སྣང་བའི་ཕྱིར་བརྫུན་པ་བསླུ་བའི་ཆོས་ཅན་དུ་སོང་གི་བདེན་པར་
284

གྲུབ་པར་འགལ་ལོ། །དེ་ལྟར་ན་ཡང་སྔོན་པོ་ནི་རང་འཛིན་མིག་ཤེས་ལས་གཉིས་སུ་ཆད་པར་
སྣང་ཡང་གཉིས་སུ་བདེན་པ་ལྷན་ཅིག་དམིགས་ངེས་ཀྱི་རྟགས་ཀྱིས་ཁེགས་པའི་ཕྱིར། བདེན་
པར་གྲུབ་པ་མིན་ནོ། །ཞེས་ངེས་པ་ན། མིག་ཤེས་དེ་ཡང་བདེན་པར་གྲུབ་ན་དོན་དམ་པར་
ཕྱིན་ཅི་མ་ལོག་པའམ། ཡང་དག་པར་འགྲུབ་དགོས་ལ། དེ་ལྟར་ན་ཡང་མིག་ཤེས་ནི་རང་
ཡུལ་དེ་རང་ལ་སྣང་བ་ལྟར་མི་བདེན་པའི་ཕྱིར་རོ། །དེ་འཛིན་མིག་ཤེས་དོན་དམ་པར་ཕྱིན་
ཅི་མ་ལོག་པ་མིན་པས་བདེན་པར་མ་གྲུབ་པོ། ཞེས་ངེས་པར་བྱེད་པ་ནི། གཟུང་བ་མེད་ན་
འཛིན་པ་མེད་དོ་སྙམ་དུ་ངེས་པར་བྱས་ནས་ཞེས་སོགས་ཀྱི་དོན་ཏོ། །དེའི་ཕྱིར་དགོས་པ་དེ་
དག་གི་ཀླན་ཀའི་སྐབས་མེད་དོ། །དེའི་འོག་ཏུ་གཉིས་སྣང་དང་བྲལ་བའི་རང་རིག་ཙམ་ཡང་
བདེན་མེད་དུ་རྟེན་འབྲེལ་གྱི་རྟགས་ཀྱིས་ངེས་པར་བྱེད་པའི་ཚུལ་ནི། དེ་ཡང་ཞེས་པ་ནས་ངོ་
བོ་ཉིད་མེད་པ་སྟེ། ཞེས་པའི་བར་རོ།།དེས་ན་འདི་དག་གིས་ནི་ཚོགས་ལམ་དུ་ཆོས་ཀྱི་བདག་
འཛིན་ཀུན་བརྟགས་མངོན་གྱུར་མགོ་གནོན་པའི་ཡན་ལག་ཏུ་ཆོས་ཀྱི་བདག་མེད་རག་པ་དང་།
ཕྲ་བ་དང་། ཤིན་ཏུ་ཕྲ་བ་གསུམ་པོ་དེ་རྟགས་ཡང་དག་ལ་བརྟེན་ནས་ངེས་པར་བྱེད་པའི་ཚུལ་
བསྟན་པ་ཡིན་ནོ། །ཡང་དག་པར་ན། ཞེས་པ་ནས་སྙམ་དུ་བསྒོམས་པས་ཞེས་པའི་བར་གྱིས།
ཆོས་ཀྱི་བདག་འཛིན་ལྷན་སྐྱེས་མངོན་གྱུར་མགོ་གནོན་པའི་ཆེད་དུ་སྦྱོར་ལམ་དུ་ཆོས་ཀྱི་བདག་
མེད་སྒོམ་ཚུལ་བསྟན་པ་ཡིན་ནོ། །སྒོམ་པའི་སྟོབས་གྲུབ་པ་ཡན་ཆད་ཀྱི་ནི། ཆོས་ཀྱི་བདག་
འཛིན་གྱི་ས་བོན་གྱི་གཉེན་པོ་རྣམ་པར་མི་རྟོག་པའི་ཡེ་ཤེས་དག་སྦྱོར་ལམ་དེའི་རིམ་པས་སྐྱེས་
ནས་མཐར་རྣལ་འབྱོར་པའི་ཤེས་བྱའི་སྒྲིབ་པ་སྤོང་བར་བསྟན་པ་ཡིན་ནོ། །འོ་ན་དེ་ཡང་ཞེས་
པ་ཡན་ཆད་ལ་ཚོགས་ལམ་དུ་རྟགས་ཀྱིས་ངེས་པར་བྱེད་ཚུལ། སྦྱོར་ལམ་དུ་སྒོམ་ཚུལ། འཕགས་
ལམ་མངོན་དུ་འགྱུར་ཚུལ་གསུམ་སྟོན་པའི་ཆ་གསུམ་ཡོད་ཀྱང་རྣལ་འབྱོར་གྱི་ས་གཅིག་ཏུ་བྱེད་
ལ༑ རྣལ་འབྱོར་གྱི་ས་བར་བ་གཉིས་ལ་རྟགས་ཀྱི་ཚོགས་ལམ་དུ་བདེན་མེད་ངེས་པར་བྱེད་
ཚུལ་གྱི་ཆ་རེ་རེ་རྣལ་འབྱོར་གྱི་ས་རེ་རེར་བགྲངས་པ་ཅི་ཞེ་ན། བར་པ་གཉིས་ནི། རྟགས་
ཀྱིས་ངེས་པར་བྱ་བ་ཕྲ་རགས་ཐ་དད་པའི་ཁྱད་པར་ཚེར་ཡོད་པའི་ཕྱིར། དེ་རྟགས་ཀྱིས་ངེས་
285

པར་བྱེད་པ་ལ་ཡང་། རྣལ་འབྱོར་གྱི་ས་གཉིས་སུ་བྱས་ལ་དེ་ཡང་ཞེས་པ་མན་ཆད་ཀྱིས་བསྟན་
པའི་ཚོགས་ལམ་དུ་ངེས་བྱ། སྦྱོར་ལམ་དུ་བསྒོམ་བྱ། འཕགས་ལམ་དུ་མངོན་སུམ་དུ་རྟོགས་
བྱ་གསུམ་ཀ་ཡང་ཆོས་ཀྱི་བདག་མེད་ཕྲ་རགས་ཀྱི་ཁྱད་པར་དེ་ལྟ་བུ་མེད་པར་གཅིག་ཉིད་ཡིན་
པའི་ཕྱིར། དེ་རྟོགས་པའི་རྣལ་འབྱོར་གྱི་ས་གཅིག་ཏུ་བྱས་སོ། །རྣལ་འབྱོར་གྱི་ས་ལྷག་མ་
དག་གི་རྟགས་ཡང་དག་གིས་ངེས་པའི་དོན་རྣམས་ཇི་ལྟར་སྒོམ་པའི་ཚུལ་ཡང་རྣལ་འབྱོར་གྱི་
ས་དང་པོ་ལ་བཤད་པ་བཞིན་དུ་ཤེས་པར་བྱའོ། །རྣལ་འབྱོར་གྱི་ས་འདི་དག་ཆེས་ཤིན་ཏུ་དཀའ་
ཞིང་དོན་ཆེ་བའི་གནས་ཡིན་ཀྱང་།གཞན་དག་ལ་ཡིད་བརྟན་ཅི་ཡང་མི་སྣང་བས་འདིར་ཅུང་
ཟད་ཙམ་ཞིག་ཕྱོགས་མཚོན་པར་བྱས་པ་ཡིན་ལ། མངས་པས་འཇིགས་ཏེ་མ་བྲིས་སོ། །གཉིས་
པ་ཚིག་གི་དོན་ལ། རྣལ་འབྱོར་གྱི་ས་བཞི་ལས། དང་པོ་ལ་བསམ་བྱུང་གི་རིག་པ་ནི། དེ་ལ་
ཞེས་པ་དག་ཉེ་བར་འགོད་པའི་ཚིག་ཕྲད་དོ། །ཕུང་སོགས་ཆོས་ཅན། གང་ཟག་རང་སྐྱ་ཐུབ་
པའི་རྟག་རྫས་སུ་གྱུར་བའི་བདག་གིས་སྟོང་སྟེ། སྐྱེ་བ་དང་འཇིག་པའི་ཆོས་ཅན་ཡིན་པའི་ཕྱིར།
ངེས་པས་ངེས་པར་བྱེད་པའོ། །སྒོམ་བྱུང་གི་རྣལ་འབྱོར་ནི། བདག་དེས་དབེན་པའི་ཕུང་པོ་
ལ་སོགས་པ་རྟེན་ཅིང་འབྲེལ་བར་འབྱུང་བ་སྐྱེ་བ་དང་འཇིག་བའི་ཆོས་ཅན་ལ་ཡང་དག་པར་
དམིགས་ཏེ། གང་ཟག་གི་བདག་མེད་དོ་སྙམ་དུ་སྒོམ་པའོ། །བསྒོམས་པའི་འབྲས་བུ་ནི། ཚོགས་
ལམ་དུ་དེ་ལྟར་བསྒོམས་པས་གང་ཟག་གི་བདག་ཏུ་མངོན་པར་ཞེན་པ་ཀུན་བརྟགས་མགོ་མནན་
པའི་ཚུལ་གྱིས་ཡོངས་སུ་བོར་ནས་ཆགས་སྡང་ལ་སོགས་པའི་ཉོན་མོངས་པས་སེམས་རྒྱུད་རབ་
ཏུ་མ་ཞི་བར་བྱེད་པ་རྩེ་གཅིལ་བར་གྱུར་བའོ། །ངག་དོན་ནི། བྱང་སེམས་ཆོས་ཅན། ཚོགས་
ལམ་དུ་གང་ཟག་གི་བདག་མེད་ཐོས་བསམ་གྱིས་ངེས་པར་བྱས་ནས་བསྒོམས་བ་ལ་དགོས་པ་
ཡོད་དེ། གང་ཟག་གི་བདག་འཛིན་ཀུན་བརྟགས་མངོན་གྱུར་མགོ་མནན་པའི་སྒོ་ནས་ཉོན་མོངས་
ཀྱིས་སེམས་རྒྱུད་རབ་ཏུ་མ་ཞི་བར་བྱེད་པ་རྩེ་གཅིལ་བའི་ཆེད་དུ་དེ་ལྟར་བྱེད་པའི་ཕྱིར། རྣལ་
འབྱོར་གྱི་ས་གཉིས་པ་ནི། སྔོན་པོ་དང་དེ་འཛིན་པའི་བློ་དབང་ཤེས་དག་ལྷན་ཅིག་དམིགས་པ་
དེར་སྔོན་པོ་འདི་ནི་སེམས་ཀྱི་བདག་ཉིད་ཙམ་ཁོ་ན་ཡིན་གྱི། ཕྱི་རོལ་གྱི་དོན་མེད་དོ་ཞེས་བྱ་
286

བར་ཡིད་ལ་བྱེད་ཅིང་ངེས་པར་བྱེད་ལ། དེ་ལྟར་ངེས་པའི་བྱེད་ལས་ནི། དེའི་ཚེ་སྔོན་པོ་དེ་
འཛིན་པ་རྣམ་པ་ཅན་གྱི་སེམས་སྔོན་འཛིན་དབང་ཤེས་ལ་བདེན་བར་མངོན་པར་ཞེན་པ་ཡོངས་
སུ་མ་བོར་ཡང་། སྔོན་པོ་ལ་ཕྱི་རོལ་གྱི་དོན་དུ་མངོན་པར་ཞེན་པ་ཀུན་བརྟགས་མངོན་གྱུར་
མགོ་གནོན་པའི་ཚུལ་གྱིས་སྤངས་པའོ། །ཏེ་ཅེས་པ་ནི། དེ་ནས་རྣལ་འབྱོར་གྱི་ས་གསུམ་པ་
ལ་འཇུག་ཅེས་པའི་གོ་རིམ་སྟོན་པའི་ཚིག་གོ །ངག་དོན་ནི། ལྷན་ཅིག་དམིགས་ངེས་ཀྱི་རྟགས་
ལས་སྔོན་པོ་སྔོ་སྣང་དབང་ཤེས་དང་རྫས་གཞན་མིན་པར་ངེས་པའི་བློ་ཆོས་ཅན། ཁྱོད་ཀྱིས་
སྔོན་པོ་ཕྱི་རོལ་གྱི་དོན་དུ་ཞེན་པའི་སྒྲོ་འདོགས་ཀུན་བརྟགས་མངོན་གྱུར་མགོ་གནོན་ནུས་ཏེ། ཁྱོད་
ཀྱིས་སྔོན་པོ་སེམས་ཀྱི་བདག་ཉིད་ཡིན་པར་ངེས་པའི་བློ་ཚད་མ་གཞན་ལ་ལྟོས་མེད་དུ་འདྲེན་
ནུས་པའི་ཕྱིར། རྣལ་འབྱོར་གྱི་ས་གསུམ་པ་ནི། སྔོན་པོ་དེ་བདེན་པར་གྲུབ་ན། རང་སྣང་
ཡུལ་དུ་བྱེད་པའི་ཤེས་པ་ལ་ཇི་ལྟར་སྣང་བ་ལྟར་གྲུབ་དགོས་ཤིང༌། དེ་ལྟར་ན་སྔོ་སྣང་དབང་
ཤེས་ལ་རྒྱངས་ཆད་དུ་སྣང་བ་ལྟར་བདེན་པར་གྲུབ་དགོས་པ་ལ་ཇི་སྐད་བཤད་པའི་རྟགས་ཀྱི་
དེ་ཁེགས་པའི་ཕྱིར། སྔོན་པོ་བདེན་པར་མ་གྲུབ་ཅིང་། གཟུང་བ་སྔོན་པོ་བདེན་པར་སྣང་བ་
མེད་ན་དེ་འཛིན་པའི་དབང་ཤེས་ཀྱང་བདེན་པར་མེད་དགོས་ཏེ། ཕན་ཚུན་ལྟོས་པའི་ཕྱིར་རོ་
སྙམ་དུ་ངེས་པར་སེམས་པས་སྔོན་པོ་སོགས་འཛིན་པའི་རྣམ་པར་སྐྱེ་བའི་མཚན་ཉིད་གཉིས་སྣང་
གི་རྣམ་པར་རིག་པ་ཙམ་དེ་ཡང་བདེན་པར་འཛིན་པའི་སྒྲོ་འདོགས་ཀུན་བརྟགས་མངོན་གྱུར་
མགོ་མནོན་པའི་ཚུལ་གྱིས་བསལ་ཏེ། དེ་ལྟར་ན་ཡང་དེའི་ཚེ་གཉིས་སུ་སྣང་བ་མེད་པའི་ཡེ་
ཤེས་རང་རིག་པ་འབའ་ཞིག་འདི་བདེན་པ་ཡང་དག་པར་ཡོད་པའི་ངོ་བོ་ཡིན་ནོ་སྙམ་དུ་སྒྲོ་འདོགས་
པ་ཀུན་བརྟགས་ཀྱང་མགོ་མནན་པའི་སྒོ་ནས་ངེས་པར་བྱས་ནས་སོ། །ངག་དོན་ནི། བྱང་
སེམས་ཚོགས་ལམ་པ་ཆོས་ཅན།གཉིས་སྣང་གི་ཤེས་པ་བདེན་འཛིན་ཀུན་བརྟགས་མངོན་གྱུར་
མགོ་གནོན་ནུས་ཏེ། སྔོ་སོགས་བདེན་མེད་དུ་ངེས་ཤིང་དེ་དག་བདེན་པར་མེད་ན་བདེན་འཛིན་
གྱི་ཤེས་པ་ཡང་བདེན་པར་མེད་དགོས་པར་ངེས་པའི་ཕྱིར། རྣལ་འབྱོར་གྱི་ས་བཞི་པ་ལ། བསམ་
བྱུང་གི་རིགས་པ། སྒོམ་བྱུང་གི་ཉམས་ལེན། བསྒོམས་པས་ཤེས་སྒྲིབ་སྤོང་ཚུལ་ལོ། །དང་
287

པོ་ནི། སྔོ་སོགས་དང་གཉིས་སྣང་གི་ཤེས་པར་མ་ཟད། གཉིས་མེད་ཀྱི་རང་རིག་དེ་ཡང་། བདེན་
པའི་ངོ་བོ་ཉིད་མེད་པ་སྟེ་རྟེན་ཅིང་འབྲེལ་པར་འབྱུང་བ་ཡིན་པའི་ཕྱིར་སྒྱུ་མ་བཞིན་དུའོ་ཞེས་ངེས་
པར་བྱེད་དོ། །གཉིས་པ་ནི། ཆོས་ཐམས་ཅད་ཡང་དག་པར་ན་གཅིག་ཏུ་བདེན་པའི་དངོས་
པོ་དང་དངོས་པོ་མེད་པ་ལ་སོགས་པར་བརྟགས་པའི་ངོ་བོ་ཉིད་དང་བྲལ་བ་ཡིན་ནོ་སྙམ་དུ་བསྒོམས་
པར་ཉམས་སུ་ལེན་ནོ། །གསུམ་པ་ནི། དེ་ལྟར་འཇིག་རྟེན་པའི་ལམ་གྱིས་བསྒོམས་པའི་སྟོབས་
གྲུབ་པ་ན་བློ་གསལ་བ་ཁ་ཅིག་གིས་ནོར་བུ་ཆུ་ཤེལ་དང་དངུལ་ལ་སོགས་པ་ཕན་ཚུན་སྒྲོ་མི་འདོགས་
པར་ཇི་ལྟ་བར་ཤེས་པ་བཞིན་དུ་བདེན་སྣང་གི་འཁྲུལ་པའི་མཚན་མ་མཐའ་དག་སྤངས་པ་སྒྱུ་
མ་ལྟ་བུའི་བདག་ཉིད་དུ་གྱུར་པའི་ཆོས་ཐམས་ཅད་བདེན་མེད་དུ་སྣང་པའི་བློ་རྣམ་པར་མི་རྟོག་
པ་རང་གི་མྱོང་བ་ལྟར་གཞན་ལ་བརྗོད་ཀྱང་བརྗོད་པ་ཙམ་གྱིས་གཞན་ལ་དེ་ལྟ་བུའི་མྱོང་བ་སྐྱེ་
མི་ནུས་པའི་ཕྱིར། རྣལ་འབྱོར་པ་སོ་སོ་རང་གིས་རིག་པར་བྱ་བ་ཇི་ཞིག་ལྟར་ཡང་དག་པར་
སྐྱེས་པ་ན་དེ་ཉིད་གོང་ནས་གོང་དུ་ཁྱད་པར་དུ་གྱུར་པའི་སྟོབས་ཀྱིས་རྣམ་པར་རྟོག་པའི་ས་བོན་
རིམས་ཀྱིས་སྤངས་ཏེ། མཐར་རྣལ་འབྱོར་པས་ཤེས་བྱའི་སྒྲིབ་པ་ཐམས་ཅད་ཡང་དག་པར་
སྤོང་ངོ༌། །ངག་དོན་ནི་ཤེས་བྱ་ཆོས་ཅན། བྱང་ཆུབ་སེམས་དཔས་མཐར་ཤེས་བྱའི་སྒྲིབ་པ་
མ་ལུས་པར་སྤངས་པར་འཐོབ་ནུས་ཏེ། དེས་ཆོས་ཐམས་ཅད་བདེན་མེད་དུ་རིགས་པས་གཏན་
ལ་ཕབ་ཅིང༌། སྒོམ་བྱུང་གིས་ཉམས་སུ་བླངས་པས་འཕགས་ལམ་རྣམ་པར་མི་རྟོག་པའི་ཡེ་ཤེས་
རིམ་ཅན་དུ་སྐྱེས་དེ་བདེན་འཛིན་གྱི་ས་བོན་མ་ལུས་པར་སྤོང་ནུས་པའི་ཕྱིར། གཉིས་པ་ཚུལ་
དེ་དངོས་སྨྲ་བ་ལ་མི་འཐད་པར་བསྟན་པ་ནི། གལ་ཏེ་དངོས་པོ་དོན་དམ་དུ་མེད་པ་དེ་ལྟ་མིན་
ཏེ༑ སྐད་ཅིག་མའི་ཆོས་ཤེས་པ་ཙམ་གྱི་ངོ་བོ་དང་གཟུགས་སོགས་ཤེས་བྱའི་མཚན་ཉིད་རྣམས་
གལ་ཏེ་དོན་དམ་པར་ཡོད་པ་ཉིད་དུ་གྱུར་ན། དེའི་ཚེ་དྲི་མ་དེ་དག་ལ་ཆོས་ཅན། གཉེན་པོ་
སྒོམ་པ་ནམ་མཁའ་བཞིན་དུ་གནོད་པ་ཅུང་ཟད་ཀྱང་མི་བྱེད་པར་ཐལ། སེམས་རྒྱུད་ལ་ཁྱོད་
ཀྱིས་གཉེན་པོ་བསྐྱེད་དུ་མེད་པ་དང་། ཁྱོད་སྤང་དུ་མེད་པས་རང་གི་ངོ་བོ་འཛིན་པའི་སྒོ་ནས་
སེམས་ཀྱི་རང་བཞིན་ལ་ཞུགས་པའི་ཕྱིར། དཔེར་ན་དུས་ཐམས་ཅད་དུ་ནམ་མཁའ་ཐོགས་
288

བཅས་ཀྱི་རྫས་མེད་པ་ཙམ་གྱི་ངོ་བོ་འཛིན་པས་དེ་ཉིད་ནམ་མཁའ་ལ་མེད་པར་གཉེན་པོས་བྱེད་
མི་ནུས་པ་བཞིན་དུའོ། །དེའི་ཕྱིར་དངོས་སྨྲ་བ་གཞན་དག་གིས་འདོད་པ་ལྟར་ན། དངོས་པོར་
མངོན་པར་ཞེན་པ་ཕྱིན་ཅི་ལོག་ནམ་ཡང་མི་བཟློག་པས་བཅོམ་ལྡན་འདས་ཀྱི་ཤེས་བྱའི་སྒྲིབ་
པ་རྣམ་པ་ཐམས་ཅད་རྣམ་པ་ཐམས་ཅད་དུ་སྤངས་པ་གང་ཡིན་པའང་ཆོས་རྣམས་ཀྱང་བདེན་
པར་ཡོད་པ་ཁས་ལེན་པ་གང་ཡིན་པ་དེ་ནི་ཕན་ཚུན་འགལ་བའི་དོན་ཁས་ལེན་པས་བྱམས་པ་
ཁོ་བོས་མཚར་དུ་བརྩི་ས་སོ་ཞེས་བྱ་བའི་དོན་ཡིན་ནོ། །ངག་དོན་ནི་དྲི་མ་ཆོས་ཅན། ཁྱོད་སེམས་
རྒྱུད་ལ་སྤང་དུ་མི་རུང་བར་ཐལ། ཁྱོད་སེམས་རྒྱུད་ལ་བདེན་པར་གྲུབ་པའི་ཕྱིར། རྟགས་
ཁས་འདོད་ན། ཐུབ་པས་ཤེས་སྒྲིབ་སྤངས་བ་འགལ་བར་ཐལ། འདོད་པ་དེའི་ཕྱིར། གསུམ་
པ་ཐར་པ་ཁས་ལེན་ན་སྟོང་ཉིད་ཀྱང་ཁས་ལེན་རིགས་པར་བསྟན་པ་ལ་མཚམས་སྦྱར་ནི། དེ་
ལྟར་ངེས་པ་དོན་དམ་དུ་ཡོད་པའི་ཕྱོགས་བསལ་ནས་སོགས་སོ། །རྩ་བ་ལ་ལྟ་བ་གཏན་ལ་འབེབས་
ཚུལ། བསྒོམས་པས་གནས་ལུགས་མཐོང་ཚུལ། མཐོང་བས་གྲོལ་བ་ཐོབ་ཚུལ་ལོ། །དང་པོ་
ནི་ཆོས་འདི་ལ་ཀུན་རྫོབ་ཀྱི་དངོས་པོ་སྐར་བ་འདེབས་པའི་སྒོ་ནས་བསལ་བར་བྱ་བ་ཅི་ཡང་མེད་
ཅིང་དོན་དམ་གྱི་དངོས་པོ་སྒྲོ་འདོགས་པའི་སྒོ་ནས་བཞག་པར་བྱ་བ་ཅུང་ཟད་ཀྱང་མེད་པས་ཀུན་
རྫོབ་ཡང་དག་པར་ཡོད་པ་ཉིད་ལ། དོན་དམ་དུ་རང་བཞིན་མེད་པའི་ཆོས་ཉིད་ཀྱི་ངོ་བོར་ཡང་
དག་པར་ལྟའོ། །གཉིས་པ་ནི་སྒྲོ་སྐུར་དང་བྲལ་བའི་ལྟ་བས་གཏན་ལ་ཕབ་བའི་དོན་དེ་ཉིད་གོམས་
པར་བྱས་ན་ཡང་དག་པའི་དོན་མངོན་སུམ་དུ་མཐོང་བར་འགྱུར་རོ། །གསུམ་པ་ནི་དེ་ལྟ་བུའི་
ཡེ་ཤེས་དེ་སྐྱེས་ན་རིམས་ཀྱིས་ཕྱིན་ཅི་ལོག་ལས་རྣམ་པར་གྲོལ་བར་འགྱུར་རོ། །འགྲེལ་པ་
ལ་རྩ་བ་ལྟར་གསུམ་ལས། དང་པོ་ནི། གང་གི་ཕྱིར་དངོས་པོར་མངོན་པར་ཞེན་པ་ལས་གྲོལ་
བར་མི་འཐད་པ་དེའི་ཕྱིར་ཆོས་གང་ལ་ཡང་སྐུར་པ་འདེབས་པའི་ངོ་བོ་བསལ་བ་མ་བྱས་པར་
གཟུགས་ལ་སོགས་པ་རྟེན་ཅིང་འབྲེལ་པར་འབྱུང་བ་ཀུན་རྫོབ་ཏུ་ཡང་དག་པར་ཡོད་པའི་ངོ་བོ་
འདི་ཉིད་ལ་ཀུན་རྫོབ་ཙམ་དུ་ཡོད་པར་བརྟག་པར་བྱ་བའི་ཆོས་གང་ལ་ཡང་སྒྲོ་འདོགས་པའི་ངོ་
བོས་བཞག་པར་མ་བྱས་པར་གཟུགས་ལ་སོགས་པ་འདི་ཉིད་ལ་བདེན་པའི་རང་བཞིན་མེད་བ་
289

ལ་སོགས་པའི་ངོ་བོར་བརྟག་པར་བྱས་ཏེའོ། །གཉིས་པ་ནི་ཇི་ལྟར་ལྟ་བས་གཏན་ལ་ཕབ་པ་དེ་
བཞིན་དུ་གོམས་པར་བྱས་པས་དེ་ཁོ་ན་ཉིད་མངོན་སུམ་དུ་མཐོང་བར་འགྱུར་རོ། །གསུམ་པ་
ནི༑ ཡེ་ཤེས་དེ་སྐྱེས་པ་ན་རིམ་གྱིས་ཕྱིན་ཅི་ལོག་བཟློག་པས་རྣམ་པར་གྲོལ་བར་འགྱུར་རོ། །ངག་
དོན་ནི། ཤེས་བྱ་ཆོས་ཅན། བདེན་གཉིས་སྒྲོ་སྐུར་དང་བྲལ་བར་ལྟ་བས་གཏན་ལ་ཕབ་པའི་
དོན་གོམས་པར་བྱས་ན་གྲོལ་བར་འགྱུར་ཏེ། དེ་ལྟར་བྱས་ན་དེ་ཁོ་ན་ཉིད་མཐོང་ནས་ཕྱིན་ཅི་
ལོག་བཟློག་པར་འགྱུར་བའི་ཕྱིར། བདེན་པར་མེད་ཀྱང་སྤང་གཉེན་འཐད་དོ། །སྒྱུ་མའི་གླང་
པོས་སྒྱུ་མའི་གླང་པོ་གཞན་ཞིག་ཕམ་པར་བྱས་པ་བཞིན་དུའོ། །གསུམ་པ་ལ་གཉིས། མཐོང་
ལམ་དངོས་དང༌། དེའི་སྤངས་པ་ལ་དབང་བྱེད་བའི་སྒོམ་ལམ་མོ། །དང་པོ་ལ་གསུམ་ལས།
མཚམས་སྦྱར་ནི། དེ་ལྟར་སོགས་སོ། །རྩ་བ་ནི་སྦྱིན་པ་སོགས་སོ། །འགྲེལ་བ་ལ་ངོ་བོ་དང་
བྱེད་ལས་གཉིས། དང་པོ་ནི་སྐད་ཅིག་མ་གཅིག་པ་སྡུག་བསྔལ་ལ་ཆོས་ཤེས་པའི་བཟོད་པས་
བསྡུས་པ་འཁོར་གསུམ་རྣམ་བར་དག་པས་རབ་ཏུ་ཕྱེ་བའི་སྦྱིན་པ་ལ་སོགས་པ་ཕ་རོལ་ཏུ་ཕྱིན་
པ་དྲུག་པོ་དག་སོ་སོར་སྦྱིན་པ་ལ་སོགས་པ་ངོ་བོར་རེ་རེ་རེ་རེསྔ་མ་གོ་སྒྲུབ་ཏུ་བཤད་པ་བཞིན་
དུ་ཕན་ཚུན་བསྡུས་པ་གང་ཡིན་པའི་སྒོ་ནས་ངོ་བོ་གཅིག་ཉིད་ཀྱང་ལྡོག་པའི་རྣམ་པ་སུམ་ཅུ་རྩ་
དྲུག་ཅན་སྐྱེས་པ་གང་ཡིན་པ་དེ་ནི་རྩེ་མོའི་མངོན་པར་རྟོགས་པ་འདིར་མཐོང་བའི་ལམ་ཡིན་
ནོ༑ ༑འདིར་ཞེས་དམིགས་ཀྱིས་བཀར་བའི་དོན་ནི། རྩེ་སྦྱོར་གྱི་སྐབས་སུ་ཕར་ཕྱིན་རེ་རེར་
དྲུག་དྲུག་བསྡུས་པའི་སྒོ་ནས་མཐོང་ལམ་བསྟན་ནས། སྐབས་གཞན་དུ་ནི་མཐོང་ལམ་དེ་ཉིད་
སྟོན་ཚུལ་གཞན་གྱིས་བསྟན་ཏོ་ཞེས་པའི་དོན་ནོ། །ངག་དོན་ནི། ཐེག་ཆེན་སྡུག་བསྔལ་ལ་
ཆོས་བཟོད་ཆོས་ཅན། ཐེག་ཆེན་མཐོང་ལམ་ཡིན་ཏེ། ཕར་ཕྱིན་རེ་རེར་ཡང་ཕར་ཕྱིན་དྲུག་
ལྡན་དུ་ཉམས་སུ་ལེན་པའི་ཐེག་ཆེན་གྱི་བདེན་པ་མངོན་རྟོགས་ཡིན་པའི་ཕྱིར། གཉིས་པ་ནི།
མཐོང་ལམ་རྩེ་སྦྱོར་དེ་རྫོགས་པར་སྐྱེས་པ་ན་མཐོང་སྤངས་གཟུང་འཛིན་གྱི་རྣམ་རྟོག་དེ་དག་གིས་
བསྡུས་པའི་རྣམ་པར་རྟོག་པ་བསྐྱེད་པར་བྱེད་པའི་བག་ཆགས་ཀྱི་ཉོན་མོངས་པ་བརྒྱ་རྩ་བརྒྱད་
སྤངས་པ་རྟེན་ཅིང་འབྲེལ་བར་འབྱུང་བའི་ཆོས་ཉིད་ཀྱིས་འཐོབ་སྟེ། འབྲས་བུ་མཐོང་སྤངས་
290

ཀྱིས་གཟུང་བ་དང་འཛིན་པའི་རྣམ་པར་རྟོག་པ་བརྒྱ་རྩ་བརྒྱད་སྤངས་པས་སོ། །རྣམ་རྟོག་བརྒྱ་
རྩ་བརྒྱད་དུ་དབྱེར་རུང་སྟེ། གཟུང་འཛིན་གྱི་རྣམ་པར་རྟོག་པ་བཞི་པོ་སོ་སོར་རྣམ་པ་དགུ་ཉིད་
ཀྱིས་སོ་དྲུག་ཏུ་ཡོད་པ་དེ་འདོད་པའི་ཁམས་ཀྱིས་སོ་དྲུག། །གཟུགས་ཀྱི་ཁམས་ཀྱི་སོ་
དྲུག །གཟུགས་མེད་པའི་ཁམས་ཀྱི་སོ་དྲུག་རྣམས་སུ་དབྱེ་བས་སོ། །གཉིས་པ་ལ་མཚམས
སྦྱར་ནི། མཐོང་ལམ་གྱི་རྟོགས་པའི་རྒྱུ་མཚན་དེ་ལ་དབང་དུ་བྱ་བའི་ཕྱིར་སོགས་སོ། །རྩ་བ་
ལ༑ མཉམ་གཞག་སེང་གེ་རྣམ་བསྒྱིངས་དང་། རྗེས་ཐོབ་རྟེན་འབྲེལ་ལ་རྟོག་པ་གཉིས། རིམ་
བཞིན་རྐང་པ་གཉིས་གཉིས་ཀྱིས་སྟོན་ལ། དང་པོ་ནི་མདོ་ལས། དེ་རྣམ་ཐར་བརྒྱད་དང་སྙོམས་
འཇུག་དགུ་པོ་དེ་དག་རྣམ་པར་ཕྱེ་ཞིང་སེང་གེ་རྣམ་པར་བསྒྱིངས་པའི་ཏིང་ངེ་འཛིན་ལ་སྙོམས་
པར་འཇུག་གོ་ཞེས་སོགས་དང༌། གཉིས་པ་ནི་མདོ་ལས། རྟེན་ཅིང་འབྲེལ་བར་འབྱུང་བའི་
ཡན་ལག་བཅུ་གཉིས་ལུགས་དང་མཐུན་པ་དང་ལུགས་དང་མི་མཐུན་པ་ལ་སོ་སོར་རྟོག་པར་
བྱེད་ཅེས་སོགས་ཀྱིས་བསྟན་ཏོ། །འགྲེལ་པ་ལ་ཡང་སྔར་ལྟར་གཉིས་ལས། དང་པོ་ནི་མཐོང་
བའི་ལམ་ཐོབ་པའི་རྣལ་འབྱོར་པ་དེ་རྣམ་ཐར་བརྒྱད་དང་སྙོམས་འཇུག་དགུའི་རང་བཞིན་གྱི་
ཏིང་ངེ་འཛིན་སེང་གེ་རྣམ་པར་བསྒྱིངས་པ་ལ་སྙོམས་པར་ཞུགས་ནས་དེ་ལས་ལངས་ཏེ་རྗེས་
ཐོབ་ལ་འཇུག་གོ་།ཅིའི་ཕྱིར་ཏིང་ངེ་འཛིན་སེང་གེ་རྣམ་པར་བསྒྱིངས་པ་ཞེས་བྱ་ཞེ་ན། སེང་
གེ་བསྒྱིངས་པ་རི་དགས་གཞན་གྱིས་བག་ཚ་བ་མེད་པ་ལྟར་མཐོང་སྤངས་ཀྱི་ཉོན་མོངས་པ་དང་
ཤེས་བྱའི་སྒྲིབ་པའི་འཇིགས་པ་མེད་པའི་ཕྱིར་རོ། །གཉིས་པ་མཉམ་གཞག་དེ་ལས་ལངས་པའི་
དུས་ཕྱིས་རྗེས་ཐོབ་ཏུ་ཡང་དག་པར་རྟོག་གོ །གང་ལ་ན། རྟེན་ཅིང་འབྲེལ་བར་འབྱུང་བ་ལའོ། །ཇི་
ལྟར་ན། མ་རིག་པའི་རྐྱེན་གྱིས་འདུ་བྱེད་རྣམས་ཞེས་བྱ་བ་སོགས་ཀུན་ནས་ཉོན་མོངས་ལུགས་
དང་མཐུན་པ་དང༌། སྐྱེ་བ་འགགས་པས་རྒ་ཤི་འགག་གོ་ཞེས་བྱ་བ་ལ་སོགས་པ་རྣམ་བྱང་གི་
ལུགས་དང་མི་མཐུན་པར་རོ། །དེ་ལ་སྔ་མས་མ་རིག་པ་འགགས་པས་འདུ་བྱེད་འགག་ཅེས་
སོགས་རྣམ་བྱང་ལུགས་འབྱུང་དང༌། གཉིས་པས་རྒ་ཤི་གང་ལས་བྱུང་ཞེས་སོགས་ཀུན་ནས་
ཉོན་མོངས་ཀྱི་ལུགས་མི་མཐུན་པའི་ཚུལ་གྱིས་ཤུགས་ལ་འཕེན་པར་བྱེད་དོ། །དགོས་པ་ཙིའི་
291

ཕྱིར་དུ་རྟོག་ཅེ་ན། འཁོར་བའི་འཇུག་པ་རྒྱུ་འབྲས་སྡུག་ཀུན་གྱི་བདེན་པ་ལ་མཁས་པར་བྱ་བའི་
ཕྱིར་དུ་ཀུན་ནས་ཉོན་མོངས་ལུགས་མཐུན་དང་ལུགས་ལྡོག་སྒོམ་པར་བྱེད་ལ། འཁོར་བའི་
ལྡོག་པ་རྒྱ་འབྲས་འགོག་ལམ་གྱི་བདེན་པ་ལ་མཁས་པར་བྱ་བའི་ཕྱིར་དུ་རྣམ་བྱང་ལུགས་མཐུན་
དང་ལུགས་བཟློག་ཏུ་སྒོམ་པར་བྱེད་དོ། །དེ་ཡང་འདི་ལྟར་ཀུན་ནས་ཉོན་མོངས་ཀྱི་རྟེན་འབྲེལ་
ལུགས་མཐུན་དུ་བསྒོམས་པས་ནི་ཀུན་འབྱུང་གི་བདེན་པའི་རང་བཞིན་རྟོགས་པར་འགྱུར་ཏེ། ལས་
ཉོན་གྱི་གཙོ་བོ་མ་རིག་པ་དང་འདུ་བྱེད་གཉིས་འཁོར་བའི་རྩ་བར་རྟོགས་པར་འགྱུར་བའི་ཕྱིར།
དེ་ལུགས་བཟློག་ཏུ་བསྒོམས་པས་ནི། སྡུག་བསྔལ་གྱི་བདེན་པའི་རང་བཞིན་ཁོང་དུ་ཆུད་པར་
འགྱུར་ཏེ། སྐྱེ་བ་དང་རྒ་ཤི་དག་ལས་ཉོན་གྱི་འབྲས་བུ་སྨིན་པ་མཐར་ཐུག་པའི་ངོ་བོར་རྟོགས་
པར་འགྱུར་བའི་ཕྱིར་རོ། །རྣམ་བྱང་གི་རྟེན་འབྲེལ་ལུགས་མཐུན་དུ་བསྒོམས་པས་ལམ་བདེན་
གྱི་རང་བཞིན་རྟོགས་པར་འགྱུར་ཏེ། མ་རིག་པའི་གཉེན་པོ་བདག་མེད་རྟོགས་པའི་ཤེས་རབ་
ཀྱིས་མ་རིག་པའི་རྩ་བ་གཅོད་ནུས་པར་རྟོགས་པར་འགྱུར་པའི་ཕྱིར་རོ། །དེ་ལུགས་བཟློག་ཏུ་
བསྒོམས་པས་འགོག་བདེན་གྱི་རང་བཞིན་ཁོང་དུ་ཆུད་པར་འགྱུར་ཏེ། ཉོན་མོངས་པ་ཅན་གྱི་
མ་རིག་པ་སྤངས་པའི་འབྲས་བུ་མཐར་ཐུག་པ་ནི། སྐྱེ་བ་དང་རྒ་ཤི་འགགས་པ་ཉིད་ཡིན་པར་
རྟོགས་པར་འགྱུར་བའི་ཕྱིར་རོ། །ངག་དོན་ནི། ས་གཉིས་པའི་ཡེ་ཤེས་ལ་གནས་པའི་བྱང་
སེམས་ཆོས་ཅན། མཉམ་གཞག་ཏུ་སེང་གེ་རྣམ་པ་བསྒྱིངས་ལ་སྙོམས་པར་ཞུགས་ནས་རྗེས་
ཐོབ་ཏུ་རྟེན་འབྲེལ་ལ་རྟོག་པ་ལ་དགོས་པ་ཡོད་དེ། མཐོང་ལམ་རྣམ་གྲོལ་ལམ་གྱི་རྟོགས་པའི་
རྒྱུན་ལ་དབང་བྱ་བའི་ཆེད་ཡིན་པའི་ཕྱིར། འདིར་ནང་གི་ཀུན་ནས་ཉོན་མོངས་ཀྱི་རྟེན་ཅིང་འབྲེལ་
བར་འབྱུང་བ།
ཡན་ལག་བཅུ་གཉིས་ཀྱི་མཐའ་དཔྱད་པ་ལ། ཡན་ལག་བཅུ་གཉིས་པོ་སོ་སོའི་ངོ་བོ། །ཚེ་
དུ་ཞིག་ལ་རྫོགས་པ། ས་མཚུངས་སྤྱད་པའོ། །དང་པོ་ལ།མ་རིག་པ་ནི། གང་གི་དབང་གིས་
བདེན་པ་དང་ལས་འབྲས་སོགས་ལ་རྨོངས་པར་བྱེད་པའི་སེམས་བྱུང་ཉོན་མོངས་ཅན། རིག་
པ་ཡེ་ཤེས་ཀྱི་མི་མཐུན་ཕྱོགས། འདི་མཐོང་སྤངས་དང་སྒོམ་སྤངས་གང་ཡིན་ཞེ་ན། སྒོམ་
292

སྤངས་ཁོ་ན་ཡིན་པས་ཁྱབ་པ་མི་འཐད་དེ། མཐོང་སྤངས་ཀྱི་མ་རིག་པས་ལས་འབྲས་ལ་སྐུར་
བ་འདེབས་པའི་ལྟ་བ་ངན་པ་བསྐྱེད་དེ་ངན་འགྲོའི་སྐྱེ་བ་འཕེན་པ་མི་སྲིད་པར་ཐལ་བའི་ཕྱིར་
རོ༑ ༑དོན་གསང་མཁན་པོ་སོགས་མཐོང་སྤངས་ཁོ་ནར་འདོད་པ་ཡང་མི་འཐད་དེ། ཉན་
ཐོས་ཀྱི་ལམ་མཐོང་ལམ་ཐོབ་པ་ན་དགྲ་བཅོམ་ཡང་ཐོབ་པས་ཁྱབ་པར་ཐལ། དེའི་ཚེ་འཁོར་
བའི་རྩ་བ་མ་ལུས་པ་སྤངས་པས་ཁྱབ་པའི་ཕྱིར། མ་གྲུབ་ན། ཡན་ལག་བཅུ་གཉིས་ཀྱི་དང་
པོར་གྱུར་བའི་མ་རིག་པ་ཡིན་ན་མཐོང་སྤངས་ཡིན་པས་ཁྱབ་པ་བུད། དེ་བས་ན། འདི་ལ་
མཐོང་སྤངས་དང་སྒོམ་སྤངས་ཀྱི་ཆ་གཉིས་ཀ་ཡོད་པ་འཐད་ལ་དེའི་ཕྱིར་རྣལ་འབྱོར་སྤྱོད་པའི་
ས་ལས་རྒྱུན་དུ་ཞུགས་པས་ཡན་ལག་དུ་སྤངས་ཞེ་ན། ཐམས་ཅད་ཕྱོགས་གཅིག་སྟེ་གང་ཡང་
རིལ་གྱིས་སྤངས་པ་ནི་མིན་ནོ་ཞེས་སོགས་སོ། །འདུ་བྱེད་ནི། མ་རིག་པ་དེའི་དབང་གིས་བསགས་
པའི་ཡང་སྲིད་འཕེན་བྱེད་ཀྱི་ལས་སོ། །རྣམ་པར་ཤེས་པ་ནི། འདུ་བྱེད་དེས་ལས་ཀྱི་བག་ཆགས་
གང་ལ་བགོས་པའི་ཀུན་གཞིའི་རྣམ་པར་ཤེས་པའོ། །མིང་དང་གཟུགས་ནི་རྣམ་ཤེས་མའི་མངལ་
དུ་ཉིད་འཚམས་སྦྱར་བའི་སྐད་ཅིག་གཉིས་པ་ནུར་ནུར་པོ་ལ་སོགས་པའི་གནས་སྐབས་སུ་བྱུང་
བའི་ཕུང་པོ་ལྔའོ། །སྐྱེ་མཆེད་དྲུག་ནི། མིང་གཟུགས་འཕེལ་བ་ལས་མིག་ལ་སོགས་པའི་དབང་
པོ་དྲུག་དོད་པས་སོ། །རེག་པ་ནི། ཡུལ་དབང་རྣམ་ཤེས་གསུམ་ཕྲད་པ་ལས་ཡུལ་ཡིད་དུ་འོང་
མི་འོང་བར་མ་གསུམ་ཡོངས་སུ་སྤྱོད་པའོ། །ཚོར་བ་ནི་རེག་པས་ཡོངས་སུ་སྤྱད་པ་དང་མཐུན་
པར། སིམ་གདུང་བར་མཉམས་སུ་མྱོང་བའོ། །སྲེད་པ་ནི་ཡང་སྲིད་དོན་དུ་གཉེར་པའི་འདོད་
ཆགས་སོ། །ལེན་པ་ནི་སྲེད་པ་བྱེ་བྲག་པ་འཆི་ཁའི་གནས་སྐབས་སུ་བྱུང་བ་ཕྱི་མའི་ཕུང་པོ་ལ་
ལྷག་པར་ཆགས་པའོ། །སྲིད་པ་ནི། དེ་ལྟ་བུའི་ལེན་པས་ཀུན་གཞིའི་རྣམ་ཤེས་ཀྱི་སྟེང་གི་ལས
ཀྱི་བག་ཆགས་དེ་ཉིད་གསོས་བཏབ་སྟེ། སྐྱེ་བ་ཕྱི་མ་མངོན་པར་གྲུབ་པར་བྱེད་པ་ལ་ནུས་པ་མཐུ་
ཅན་དུ་གྱུར་བའོ། །སྐྱེ་བ་ནི་དེ་ལྟ་བུའི་བག་ཆགས་ཅན་གྱི་རྣམ་ཤེས་མའི་མངལ་དུ་ཞུགས་ནས་
ཕུང་པོ་རིམ་གྱིས་གྲུབ་པས་སོ། །རྒ་ཤི་ནི། ན་ཚོད་དང་སྲོག་གྱུར་བའོ། །རྒ་ཤི་ཡན་ལག་
གཅིག་ཏུ་གྱུར་པ་ནི། མ་རྒས་པར་འཆི་བ་ཡོད་པའི་ཕྱིར་རོ། །འོ་ན་མ་རིག་པ་ལ་རྐྱེན་གཞན་
293

མེད་ན་རྒྱུ་མེད་དུ་འགྱུར་ལ། ཡད་ན་མ་རིག་པ་ཡན་ཆད་དང་པོ་ཡིན་པ་ཉམས་སོ་ཞེ་ན། སྐྱོན་
མེད་དེ། ཡན་ལག་སྔ་མ་སྔ་མ་ཕྱི་མ་ཕྱི་མའི་རྐྱེན་དུ་བཞག་པ་ནི། ཀུན་ནས་ཉོན་མོངས་བྱེད་
ཀྱི་རྐྱེན་གྱི་དབང་དུ་བྱས་པ་ཡིན་ལ། མ་རིག་པ་ཀུན་ནས་ཉོན་མོངས་བྱེད་ཀྱི་རྐྱེན་ནི་མ་རིག་
པ་སྔ་མ་ཉིད་ལས་གཞན་མེད་པའི་ཕྱིར་རོ། །གཉིས་པ་ནི། ཡན་ལག་བཅུ་གཉིས་པོ་འདི་དག་
ཀྱང་དུས་ཇི་སྲིད་གཅིག་ལ་ཚར་གཅིག་རྫོགས་པར་འགྱུར་ཞེ་ན། ཚེ་གསུམ་ལ་རྫོགས་དགོས་
ཏེ༑ དེ་ཡང་འདི་ལྟར་མ་རིག་པ་དང་འདུ་བྱེད་དང་རྣམ་པར་ཤེས་པ་རྣམས་ནི། སྔོན་གྱི་སྐྱེ་
བ་ལ་ཡོངས་སུ་རྫོགས་ཏེ། དེ་དག་ནི་སྐྱེ་བ་འཕེན་བྱེད་ཡིན་པའི་ཕྱིར་དང་།ལས་བསགས་པའི་
ཚེ་དེ་ལ་ཚེ་རབས་གཞན་གྲུབ་པ་མི་སྲིད་པའི་ཕྱིར་རོ། །མིང་གཟུགས་ནས་ཚོར་བའི་བར་ནི་
ཚེ་བར་པ་ལ་རྫོགས་ཏེ། དེ་དག་ནི་སྔོན་གྱི་ལས་ཀྱིས་འཕངས་པའི་རྣམ་སྨིན་གྱི་རང་བཞིན་ཡིན་
པའི་ཕྱིར་རོ། །སྲེད་པ་དང་ལེན་པ་དང་སྲིད་པ་གསུམ་ཡང་ཚེ་བར་བ་ལ་རྫོགས་ཏེ། ཚེ་རབས་
སྔ་མའི་ལས་ཀྱིས་འཕངས་པའི་རྣམ་སྨིན་གྱི་རྐྱེན་ཅན་ཡིན་ཅིང༌། ཚེ་རབས་ཕྱི་མའི་སྐྱེ་བ་འགྲུབ་
བྱེད་ཡིན་པའི་ཕྱིར་རོ། །སྐྱེ་བ་དང་རྒ་ཤི་ནི་ཚེ་ཕྱི་མ་ལ་རྫོགས་ཏེ། ཚེ་འདིའི་ཐ་མ་སྲིད་པ་
ཡིན་ཅིང༌། དེའི་རྐྱེན་ལས་སྐྱེ་བ་འགྲུབ་པའི་ཕྱིར་དང༌། སྐྱེ་བའི་རྐྱེན་ལས་ཀྱང་རྒ་ཤི་འགྲུབ་
པའི་ཕྱིར་རོ། །དེ་ལ་སྐྱེ་བ་དང་པོ་གཉིས་ནི། བར་མ་ཆད་དུ་འབྱུང་བའི་ངེས་པ་མེད་དེ། ད་
ལྟར་གྱི་མིང་གཟུགས་འདི་དག་བསྐལ་པ་བརྒྱའི་སྔ་རོལ་གྱི་མ་རིག་པ་དང་འདུ་བྱེད་ཀྱིས་འཕངས་
པ་སྲིད་པའི་ཕྱིར་རོ། །སྐྱེས་ནས་མྱོང་འགྱུར་གྱི་ལས་ཀྱི་རྣམ་སྨིན་ཡིན་ན། དེའི་ཚེ་ཚེ་དང་
པོ་གཉིས་ཀྱང་བར་མ་ཆད་དུ་འབྱུང་བ་སྲིད་ལ། ཚེ་ཐ་མ་གཉིས་ནི་བར་མ་ཆད་ཁོ་ནར་འབྱུང་
བ་ཡིན་ནོ། །དེ་བས་ན་ཚེ་འདིའི་བདེ་བ་དང་རྒ་ཤི་རྣམས་ནི། ཚེ་འདིའི་མིང་གཟུགས་སོགས་
དང་རྟེན་འབྲེལ་ཚར་གཅིག་པ་མིན་གྱི། སྐྱེ་བ་སྔ་མའི་མིང་གཟུགས་སོགས་དང་རྟེན་འབྲེལ་
ཚར་གཅིག་པ་ཡིན་ཏེ། དེ་དག་ཚེ་འདིའི་སྲེད་ལེན་སྲིད་པའི་རྐྱེན་ལས་བྱང་བ་མིན་གྱི། ཚེ་
སྔ་མའི་སྲེད་ལེན་སྲིད་པའི་རྐྱེན་ལས་བྱུང་བའི་ཕྱིར་རོ། །དེ་བས་ན་བྱིས་པ་རྣམས་ལ་ཚེ་གཅིག་
ཉིད་ལ་ཡང་ཡན་ལག་བཅུ་གཉིས་པོ་ཐམས་ཅད་ཚང་བ་ཡོད་མོད་ཀྱི། དེའི་ཡན་ལག་བཅུ་གཉིས་
294

པོ་ཐམས་ཅད་རྟེན་འབྲེལ་ཚར་གཅིག་ཏུ་གཏོགས་པ་ནི་མིན་ནོ། །གསུམ་པ་ནི་ཡན་ལག་བཅུ་
གཉིས་པོ་འདི་དག་ཐམས་ཅད་ས་མཚུངས་ཡང་ཡོད་དེ། གང་གི་ཚེ་འདོད་པ་ནས་ཤི་འཕོས་
ནས་འདོད་བར་སྐྱེ་བ་དེའི་ཚེའོ། །འགའ་ཞིག་མི་མཚུངས་པ་ཡང་ཡོད་དེ། ཁམས་དང་ས་
གཞན་ནས་ཤི་འཕོས་ནས་གཞན་དུ་སྐྱེ་བ་དེའི་ཚེའོ། །དེ་ལ་འདུ་བྱེད་དང༌། མིང་གཟུགས་
དང་། སྐྱེ་མཆེད་དྲུག་ནས་སྲེད་པའི་བར་གང་ཡིན་པ་དེ་དག་ནི་གང་དུ་སྐྱེ་བའི་ས་བ་ཁོ་ནར་
གཏོགས་པའི་ཕྱིར་ས་མཚུངས་པ་ཡིན་ཏེ། ས་གཞན་གྱི་འདུ་བྱེད་ཀྱིས་ས་གཞན་གྱི་རྣམ་སྨིན་
མི་འགྲུབ་པའི་ཕྱིར་དང༌། ས་གཞན་གྱི་ཚོར་བ་ལས་གཞན་གྱི་སྲེད་པ་མི་འཕེལ་བའི་ཕྱིར་རོ། །མ་
རིག་པ་དང་རྣམ་པར་ཤེས་པ་ནི་གང་དུ་ལས་གསོག་པའི་རྟེན་དེའི་རྣམ་པར་སྨིན་པའི་ཀུན་གཞིའི་
རྣམ་ཤེས་ཡིན་པའི་ཕྱིར་དང༌། མ་རིག་པ་ཡང་ཤས་ཆེར་ཉོན་མོངས་པ་ཅན་གྱི་ཡིད་དང་མཚུངས་
པར་ལྡན་པ་ཡིན་ལ། དེ་ཡང་གང་དུ་སྐྱེས་བ་དེ་ཡི་ས་བ་ཡིན་པའི་ཕྱིར་རོ། །ལེན་པ་དང་སྲིད་
པ་ནི་སྐྱེ་བ་དང་རྒ་ཤི་གང་དུ་གཏོགས་པ་དེའི་ས་པ་ཡིན་ཏེ། དེ་དག་ནི་གང་དུ་སྐྱེ་བའི་ཕུང་པོ་
ལ་ཆགས་པའི་མཚན་ཉིད་ཅན་སྐྱེ་བ་དང་རྒ་ཤི་མངོན་པར་གྲུབ་པའི་ཉེ་རྒྱུ་ཡིན་པའི་ཕྱིར་རོ།།
གསུམ་པ་སྒོམ་ལམ་རྩེ་སྦྱོར་ལ། གཉེན་པོ་སྒོམ་ལམ། སྤང་བྱ་རྣམ་རྟོག་གཉེན་པོས་
སྤང་བྱ་སྤངས་པའི་ཕན་ཡོན་ནོ། །དང་པོ་ལ་མཚམས་སྦྱར་བ་ནི། དེ་ལྟར་མཐོང་བའི་ལམ་
བརྗོད་ནས་དེའི་རྗེས་སུ་རྟེན་སྒོམ་པའི་ལམ་འཆད་དོ། །དེའི་རྒྱུ་མཚན་ནི། མི་མཐུན་པའི་ཕྱོགས་
སྤོང་བ་དང༌། ལ་སོགས་པ་ཡོན་ཏན་བརྟེན་པ་ནི་གྲུབ་པ་སྔོན་དུ་འགྲོ་བ་ཡིན་པས་ནའོ། །དགོས་
པ་ནི་གོ་སླ་བས་སོ། །རྩ་བ་ལ་མཐའ་དཔྱད་པ་དང༌། ཚིག་གི་དོན་གཉིས། དང་པོ་ལ་མདོ་
ལས་བསྟན་ཚུལ། བསྟན་བཅོས་ཀྱིས་བསྡུས་ཚུལ། ཐོད་བརྒལ་གྱི་རང་བཞིན་གཏན་ལ་དབབ་
པའོ། །དང་པོ་ནི། མདོ་ལས། རབ་འབྱོར་བྱང་ཆུབ་སེམས་དཔའ་ཆེན་པོའི་ཏིང་ངེ་འཛིན་
སེང་གེ་རྣམ་པར་བསྒྲིངས་པ་གང་ཞེ་ན། རབ་འབྱོར་འདི་ལ་བྱང་ཆེན་འདོད་པས་དབེན། སྡིག་
པ་མི་དགེ་བའི་ཆོས་ཀྱིས་དབེན་པ་རྟོག་པ་དང་བཅས་དཔྱོད་པ་དང་བཅས། བདེན་པ་ལས་སྐྱེས་
པའི་དགའ་བ་དང་བདེ་བ་ཅན་བསམ་གཏན་དང་པོ་ཉེ་བར་བསྒྲུབས་ཏེ་གནས་སོ་ཞེས་བྱ་བ་ནས་
295

འདུ་ཤེས་དང་ཚོར་བ་འགོག་པ་ཉེ་བར་བསྒྲུབས་ཏེ་གནས་སོ་ཞེས་པའི་བར་གྱིས་མཐར་གནས་
ཀྱི་སྙོམས་འཇུག་དགུ་ལ་ལུགས་མཐུན་དང་ལུགས་མི་མཐུན་དུ་སོང་ཞིང་འོངས་པ་སྦྱོར་བ་སེང་
གེ་རྣམ་པ་བསྒྱིངས་ཕྱུགས་གཉིས་དང་། ཡང་མདོ་ལས། རབ་འབྱོར་བྱང་ཆེན་གྱི་ཏིང་ངེ་
འཛིན་ནི་ཐོད་བརྒལ་གང་ཞེ་ན། ཞེས་པ་ནས། འདུ་ཤེས་དང་ཚོར་བ་འགོག་པ་ཉེ་བར་བསྒྲུབས་
ཏེ་གནས་སོ་ཞེས་པའི་བར་གྱིས་སྙོམས་འཇུག་དགུ་ལ་ལུགས་མཐུན་དུ་ཡར་སོང་བ་བར་དུ་གང་
ཡང་མ་སྤེལ་བའི་དངོས་གཞི་ཐོད་བརྒལ་གྱི་ཏིང་ངེ་འཛིན་ཕྲུགས་གཅིག་དང་། ཡང་མདོ་ལས།
འགོག་པ་ལས་ལངས་ནས་བསམ་གཏན་དང་པོ་ལའོ། །དེ་ལས་ལངས་ནས་འགོག་པ་ལའོ། །ཞེས་
པ་ནས་སྲིད་རྩེ་བར་ལ་སྙོམས་པར་འཇུག་སྟེ། ཞེས་པའི་བར་གྱིས་ཡར་སོང་སྙོམས་འཇུག་བརྒྱད་
ལ་འགོག་པ་སྤེལ་བ་དང༌། ཡང་མདོ་ལས། མཉམ་པར་མ་བཞགས་པའི་སེམས་མངོན་དུ་
བྱེད་དོ་ཞེས་པའི་བར་གྱིས་མར་འོང་སྙོམས་འཇུག་དགུ་ལ་འདོད་སེམས་སྤེལ་བ་སྟེ། དེ་ལྟར་
ཕྲུགས་ལྔ་མདོ་ལས་བསྟན་ཏོ། །དེ་ལ་སེང་གེ་རྣམ་བསྒྱིངས་ཀྱི་སྐབས་སུ་བསྟན་པའི་མཐར་
གནས་ཀྱི་སྙོམས་འཇུག་དགུ་ལ་སྙོམས་པར་འཇུག་པའི་ཏིང་ངེ་འཛིན་དང༌། འདིའི་སྐབས་སུ་
བསྟན་པའི་ཕྲུགས་དང་པོ་གཉིས་སེང་གེ་རྣམ་བསྒྱིངས་ཀྱི་ཏིང་ངེ་འཛིན་ཡིན་པར་ཁྱད་པར་མེད་
ཀྱང༌། སྔ་མ་ནི་རྟེན་འབྲེལ་ལ་རྟོག་པའི་སྦྱོར་བ་ཡིན་ལ། ཕྱི་མ་ནི་ཐོད་རྒལ་ལ་འཇུག་པའི་
སྦྱོར་བ་ཡིན་པའི་ཕྱིར་དགོས་པ་ལ་ཆེས་མི་འདྲ་བའི་ཁྱད་པར་ཡོད་དོ། །འོ་ན་ཕྲུགས་དང་པོ་
དང་གསུམ་པ་གཉིས་མཐར་གྱི་སྙོམས་འཇུག་དགུ་ལ་ལུགས་མཐུན་དེ་ཡར་སོང་བ་ཙམ་དུ་ཁྱད་
པར་མེད་པ་ལ། སྦྱོར་བ་ལ་དངོས་གཞིའི་ཁྱད་པར་འབྱུང་བ་ཅི་ཞེ་ན། རང་གི་མཇུག་ཐོགས་
དེ་མ་ཐག་ཏུ་སྙོམས་འཇུག་བརྒྱད་དམ་དགུ་ལ་སྤེལ་ཆོས་མི་འདྲ་བ་གཞན་སྤེལ་བའི་སྒོ་ནས་སྙོམས་
པར་འཇུག་པའི་ནུས་པ་ཐོབ་པ་དང་མ་ཐོབ་པས་ཏིང་ངེ་འཛིན་གྱི་རྩལ་འབྱོངས་པ་དང་མ་འབྱོངས་
པའི་ཁྱད་པར་ཆེན་པོ་ཡོད་པའི་ཕྱིར་རོ། །གཉིས་པ་ནི། རྩ་བའི་རྐང་པ་དང་པོ་གཉིས་ཀྱིས་
སྦྱོར་བ་ཕྲུགས་གཉིས་དང་ལྷག་མ་རྣམས་ཀྱིས་ཕྲུགས་ཐ་མ་དངོས་སུ་བསྡུས་ཤིང་། བར་པ་
གཉིས་དང་མཐའ་བསྡུས་པའི་ཤུགས་ཀྱིས་གོ་སླ་བར་དགོངས་ནས་དངོས་སུ་མ་བསྡུས་པར། ནས་
296

ཞེས་པའི་སྒྲས་ཁོང་ནས་འདྲེན་པ་ཡིན་ལ། འགྲེལ་བར་ཕྲུགས་བཞི་པ་ཡང་དངོས་སུ་བསྟན་
ཅིང༌། ཕྲུགས་གསུམ་པ་ཕྲུགས་དང་པོ་དང་སྙོམས་པར་འཇུག་ཚུལ་ཁྱད་པར་མེད་པས་གོ་སླ་
བར་དགོངས་ཏེ་དངོས་སུ་མ་བསྡུས་སོ། །འདི་དག་ལ་ཤཱན་ཏི་བ་སོགས་ཀྱི་འཆད་ཚུལ་མི་འདྲ་
བ་མང་དུ་ཡོད་མོད་ཀྱི་འདིར་སེང་གེ་བཟང་པོའི་གཞུང་ལུགས་འཆད་པའི་སྐབས་ཡིན་པའི་ཕྱིར།
མི་མཐུན་པ་ཐམས་ཅད་ཕྱོགས་གཅིག་ཏུ་བསྒྲིགས་པ་ལ་ངལ་བ་མ་བྱས་སོ། །གསུམ་པ་ལ། གང་
ལ་སྤེལ་བའི་གཞི། གང་སྤེལ་བའི་དངོས་པོ། །ཇི་ལྟར་སྤེལ་བའི་ཚུལ། དགོས་པ། ས་མཚམས་
སོ༑ ༑དང་པོ་ནི། མཐར་གྱིས་གནས་པའི་སྙོམས་པར་འཇུག་པ་དགུ་སྟེ། འཕགས་པ་རྣམས་
ཀྱིས་མངོན་དུ་བྱ་བའི་སེམས་གནས་པའི་ཐབས་ནི་དེ་ཙམ་དུ་ཟད་པའི་ཕྱིར་རོ། །གཉིས་པ་ནི།
འགོག་པ་དང་འདོད་སེམས་ཏེ། དེ་དག་ནི་གོ་རིམ་བཞིན་དུ་སེམས་གནས་པ་རྣམས་ཀྱི་ནང་
ནས་ཞི་བ་དང་མ་ཞི་བའི་མཐར་ཐུག་པ་ཡིན་པས། འདི་དག་དང་སྤེལ་ཏེ་སྒོམ་པ་ན་ཏིང་ངེ་འཛིན་
གྱི་རྩལ་རྫོགས་པར་འགྱུར་བས་སོ། །དེ་ཡང་བསམ་གཏན་བཞི་དང་གཟུགས་མེད་བཞི་ལ་འགོག་
པ་སྤེལ་གྱི་སྙོམས་འཇུག་དགུ་ཀ་ལ་ནི་མིན་ཏེ། འགོག་པ་དང་འགོག་པ་རིགས་མི་འདྲ་བ་མེད་
པས་ཐོད་བརྒལ་གྱི་དོན་མེད་པའི་ཕྱིར་རོ། །འདོད་སེམས་ནི་སྙོམས་འཇུག་དགུ་ཀ་དང་སྤེལ་
ལོ༑ ༑གསུམ་པ་ནི། དངོས་གཞི་ཕྲུགས་གསུམ་གྱི་དང་པོ་རྫོགས་པའི་རྗེས་སུ་བསམ་གཏན་
དང་པོ་ལ་སྙོམས་པར་འཇུག་གོ །དེ་ལས་ལངས་ནས་འགོག་པ་ལའོ། །ཞེས་པ་ནས་སྲིད་པའི་
རྩེ་མོ་ལ་སྙོམས་པར་འཇུག་གོ །དེ་ལས་འགོག་པ་ལ་སྙོམས་པར་འཇུག་གོ་ཞེས་པའི་བར་ནི།
ཡར་སོང་འགོག་པ་སྤེལ་བའི་འཇུག་ཚུལ་ཡིན་ལ། དེས་ན་ཡར་སོང་འདི་ལ་གནས་བཅུ་དྲུག་
ལས་མེད་དོ། །འོ་ན་སྲིད་རྩེའི་རྗེས་ཀྱི་འགོག་པ་ལས་ལངས་ནས་ཡང་སྲིད་རྩེ་ལ་སྙོམས་པར་
ཞུགས་ཏེ། དེའི་རྗེས་སུ་འདོད་སེམས་མངོན་དུ་བྱེད་པ་མིན་ནམ། ཇི་ལྟར་ན་གནས་བཅུ་དྲུག་
ལས་མེད་ཅེ་ན། འདི་ལ་ཁ་ཅིག་སྲིད་རྩེའི་མཇུག་གི་འགོག་པ་ལས་ལངས་སྲིད་རྩེར་ནུད་ཆུང་
བྱས་པའི་དགོས་པ་ནི། འགོག་པ་དང་འགོག་པ་སྤེལ་དགོས་ལ། ནུད་ཆུང་མ་བྱས་ན་དེ་མི་
ནུས་པས་དེའི་ཕྱིར་ནུད་ཆུང་བྱས་པ་ཡིན་ལ། དེས་ན་ནུད་ཆུང་བྱས་པའི་སྲིད་རྩེའི་སེམས་དང་
297

དེའི་རྗེས་སུ་འགོག་པ་ལ་སྙོམས་པར་ཞུགས་པ་གཉིས་ཀ་ཡར་སོང་གི་གནས་སུ་བགྲང་བར་བྱ་
བ་ཡིན་ནོ། ཞེས་ཟེར་བ་མི་འཐད་དེ། འགོག་པ་དང་འགོག་པ་སྤེལ་དགོས་ན་བསམ་གཏན་
དང་པོ་དང་བསམ་གཏན་དང་པོ་སྤེལ་དགོས་པ་སོགས་སུ་རིགས་པ་མཚུངས་པའི་ཕྱིར་རོ། །གོང་
དུ་བཤད་པས་ཀྱང་གནོད་པའི་ཕྱིར་དང༌། ཡར་སོང་གི་རྗེས་སུ་འགོག་པ་དང་འགོག་པ་སྤེལ་
བ་མདོ་དང་བསྟན་བཅོས་རྩ་འགྲེལ་གང་དུའང་མི་འབྱུང་བའི་ཕྱིར་རོ། །ཡང་ཁ་ཅིག་ནུད་ཆུང་
བྱས་པའི་དགོས་པ་ནི། སྲིད་རྩེའི་རྗེས་ཀྱི་འགོག་པ་དེ་འགོག་པ་གཞན་ལས་ཀྱང་ཆེས་ཞི་བ་ཡིན་
པས་དེ་དང་བར་མ་ཆད་དུ་འདོད་སེམས་མངོན་དུ་བྱེད་མི་ནུས་པའི་ཕྱིར་སྲིད་རྩེར་ནུད་ཆུང་བྱས་
ནས་དེའི་རྗེས་སུ་མཚམས་འཛིན་གྱི་འདོད་སེམས་མངོན་དུ་བྱེད་པ་ཡིན་ནོ། །དེའི་ཕྱིར་འདོད་
སེམས་ནི་ཡར་སོང་མར་འོང་གཉིས་ཀྱི་མཚམས་འཛིན་ཞིང་།དེའི་སྔ་རོལ་གྱི་སྲིད་རྩེ་ནི་དེ་མངོན་
དུ་བྱེད་པའི་ཐབས་ཡིན་པས་འདི་གཉིས་ཡར་སོང་མར་འོང་གང་གི་ཡང་གནས་སུ་བགྲང་བར་
བྱ་བ་མིན་ནོ་ཞེས་འཆད་དོ། །ནུད་ཆུང་གི་དགོས་པ་དེ་ཡང་མི་འཐད་དེ། ཡུམ་རྒྱས་པ་དང༌།
འབྲིང་དང༌། ཉི་ཁྲི་ལས་ནུད་ཆུང་མེད་པར་སྲིད་རྩེའི་རྗེས་ཀྱི་འགོག་པའི་མཇུག་ཐོགས་དེ་ཉིད་
དུ་འདོད་སེམས་མངོན་དུ་བྱེད་པར་བཤད་པ་དང་འགལ་བའི་ཕྱིར་རོ། །ཁ་ཅིག་དང་པོར་སྦྱོར་
བའམ།དབང་པོ་རྟུལ་པོ་ལ་ནུད་ཆུང་དགོས་ལ། ལེགས་པར་བྱང་བ་དང༌། དབང་པོ་རྣོན་པོ་
ལ་ནུད་ཆུང་བྱེད་མི་དགོས་སོ་ཞེས་སྨྲ་བ་ཡང༌། སྦྱོར་བ་དང་དབང་རྟུལ་ལ་ནུད་ཆུང་བྱེད་དགོས་
པའི་རྒྱུ་མཚན་གང་ཡང་མེད་པའི་ཕྱིར་རྫུན་གྱི་རིབ་མ་ཙམ་དུ་ཟད་དོ། །དེས་ན་རང་གི་ལུགས་
ནི་འདི་ཡིན་ཏེ། བྱང་སེམས་འགའ་ཞིག་སྲིད་རྩེའི་རྗེས་ཀྱི་འགོག་པ་ལས་ལངས་ནས་ཏིང་ངེ་
འཛིན་ལ་རྩལ་སྦྱང་བའི་ཆེད་དུ་སླར་ཡང་སྲིད་རྩེར་ལོག་སྟེ། དེ་ནས་འདོད་སེམས་མངོན་དུ་
བྱེད་པ་དེ་ལྟ་བུ་སྲིད་པ་ཙམ་ཡིན་པས་ཁྲི་བརྒྱད་སྟོང་པ་འབའ་ཞིག་ཏུ་དེ་ལྟ་བུའི་སྙོམས་པར་འཇུག་
པར་བཤད་པ་ཡིན་ལ། འོན་ཀྱང་ཕལ་ཆེ་བ་དེ་ལྟར་མི་བྱེད་པའི་ཕྱིར་དེ་ལས་གཞན་པའི་ཡུམ་
རྒྱས་འབྲིང་བསྡུས་པ་གང་དུ་ཡང་སྲིད་རྩེའི་རྗེས་ཀྱི་འགོག་པ་ལས་ལངས་ནས། འདོད་སེམས་
མངོན་དུ་བྱེད་པར་བཤད་པ་མ་གཏོགས། སྲིད་རྩེར་ནུད་ཆུང་བྱེད་པར་བཤད་པ་ཅུང་ཟད་ཀྱང་
298

མེད་ཅིང༌། བསྟན་བཅོས་རྩ་འགྲེལ་དུ་ཡང་དེ་དང་མཐུན་པར་བཤད་པ་ཡིན་པས། སྲིད་རྩེར་
ནུད་ཆུང་བྱས་པ་དེ་གང་གི་གནས་སུ་བགྲང་བར་བྱ་བ་ཡིན་ཞེས་རྩོད་པའི་གཞི་མེད་དོ། །འོ་
ན་འགྲེལ་བར་དེ་ལས་ལངས་ནས་དེ་མ་ཐག་པའི་སྙོམས་པར་འཇུག་པ་ལ་དམིགས་ཏེ། ཞེས་
པས་ནུད་ཆུང་བྱེད་པར་བཤད་པ་མིན་ནམ་ཞེ་ན། མིན་གྱི་དེའི་དོན་ནི་འདི་ཡིན་ཏེ། ཡར་སོང་
གི་མཇུག་གི་འགོག་པ་དེ་ལས་ལངས་ནས་སླར་ཡང་སྙོམས་འཇུག་གཞན་གྱིས་བར་མ་ཆོད་པའི་
དེ་མ་ཐག་ཏུ་མར་འོང་གི་ཐོག་མའི་འགོག་པའི་སྙོམས་པར་འཇུག་པ་ལ་འཇུག་པར་བྱའོ་སྙམ་
དུ་དམིགས་ཏེ། འགོག་པའི་སྙོམས་འཇུག་དེ་ཉིད་འཚམས་ཕྱེད་པར་བྱ་བའི་ཕྱིར་འདོད་པ་ན་
སྤྱོད་པའི་རྣལ་འབྱོར་ཤེས་པ་འཚམས་ཀྱི་ངོ་བོར་བཞག་ཅེས་པའི་དོན་ཡིན་ནོ། །དེའི་ཕྱིར་འདོད་
སེམས་དེ་ནི་ཡར་འོང་དང་མར་འོང་གཉིས་ཀྱི་འཚམས་འཛིན་ཡིན་པར། གང་གིའང་གནས་
སུ་བགྲང་བར་བྱ་བ་མིན་ནོ། །དེ་ནས་མར་འོང་གི་ཐོག་མ་འགོག་པ་ལའོ། །དེ་ནས་འདོད་
སེམས་ལའོ། །ཞེས་པ་ནས་བསམ་གཏན་དང་པོ་ལའོ། །དེ་ནས་འདོད་སེམས་ལའོ། ཞེས་
པའི་བར་དུ་སྟེ། དེ་ནས་མར་འོང་འདི་ལ་གནས་བཅོ་བརྒྱད་ཡོད་དོ། །འོ་ན་སེམས་ཞེས་པ་
འདི་ལ་ཇི་ལྟ་བུ་ཞིག་ཅེ་ན། གསེར་གླིང་པས་རྣམ་པར་ཤེས་པ་མཉམ་པར་མ་བཞག་པ་ནི་རྣམ་
པར་རྟོག་པའི་ཤེས་པའོ། །ཞེས་དང༌། འདོད་པ་ལ་ནི་མི་དགེ་བའོ། །ཞེས་སོགས་དང༌། ཆོས་
ཤེས་ཀྱིས་འདོད་པ་ན་སྤྱོད་པའི་རྣམ་པར་ཤེས་པ་ནི་རགས་པ་དང༌། ཐ་པ་དང་། ངན་པ་དང་།
རྩིབ་པ་རྣམས་སྟུག་པོ་ལ་སོགས་པའི་རྣམ་པ་སྒྱུ་མ་ཙམ་དུ་ལྟ་བའམ། སེམས་ཅན་དམྱལ་བ་
ལ་སོགས་པ་ཇི་ལྟར་གནས་པ་རྣམས་སྒྱ་མ་ཙམ་དུ་ལྟ་བའོ། །ཞེས་བཤད་ཅིང༌། བོད་ཁ་ཅིག་
ཀྱང་དེ་ལྟར་སྨྲ་བ་དང༌། ཁ་ཅིག་འདོད་པའི་སེམས་རང་དགའ་བ་ལ་སྨྲ་བ་ནི་ཆོས་ནོར་པ་སྟེ།
དེ་དག་གང་ཡིན་ཡང་ཏིང་ངེ་འཛིན་དུ་འགལ་བས་ཐོད་རྒལ་གྱི་ཏིང་ངེ་འཛིན་ལ་སྙོམས་པར་འཇུག་
པའི་གནས་སུ་རང་ཉིད་ཀྱིས་བགྲང་བ་དང་ཁས་བླངས་ནང་འགལ་བའི་ཕྱིར་དང་། ཐོད་བརྒལ་
སྙོམས་འཇག་སྒོམ་ལམ་རྩེ་སྦྱོར་མིན་པར་ཐལ་བའི་ཕྱིར་དང༌། ཆོས་ཤེས་ཀྱིས་དེ་ལྟར་ན་ཀུན་
མཁྱེན་ཡེ་ཤེས་ཀྱང་འདོད་སེམས་སུ་ཐལ་ཏེ། འདོད་པའི་རྣམ་ཤེས་སྒྱུ་མ་ལྟ་བུར་དམིགས་པའི་
299

ཕྱིར་དང༌། གཟུགས་ཀྱི་སོ་སྐྱེ་དམྱལ་བ་སྡུག་བསྔལ་བར་དམིགས་ཤིང་དྲན་པའང་འདོད་སེམས་
སུ་ཐལ་བའི་ཕྱིར་རོ། །དེས་ན་རང་ལུགས་ནི་འདོད་སེམས་རྩེ་གཅིག་པ་ཞི་གནས་ཀྱི་ཆར་གྱུར་
པའོ། །འོ་ན་མཉམ་པར་མ་བཞག་པའི་སེམས་སུ་འགལ་ལོ་ཞེ་ན། མཉམ་བཞག་མིན་པ་ཞེས་
གསུངས་པ་ནི། མཉམ་རྗེས་གཉིས་ཀྱི་ནང་ནས་རྗེས་ཐོབ་ཡིན་གྱི་མཉམ་བཞག་མིན་ཞེས་པ་
མིན་གྱི། སྙོམས་འཇུག་དགུ་ལ་མཉམ་པར་བཞག་པའི་ས་པ་དང༌། དེ་ལས་བཟློག་པ་ལ་མཉམ་
བཞག་མིན་པའི་ས་པར་བྱས་པ་གཉིས་ཀྱི་ནང་ནས་མཉམ་པར་བཞག་པའི་ས་པ་མིན་ཞེས་
པའོ། །ཐོད་བརྒལ་གྱི་ཏིང་ངེ་འཛིན་འདི་དག་སྒོམ་ལམ་དངོས་སམ་དངོས་མིན་ཞེ་ན། དངོས་
ཡིན་ཏེ། དེ་ཡང་ཕྱིར་ཞི་གནས་དང་ལྷག་མཐོང་ཟུང་དུ་འཇུག་ཅེས་པའི་དོན་ནི། ཕྱུགས་གཉིས་
གཉའ་ཞིང་གཅིག་གིས་སྦྲེལ་བ་ལྟ་བུ་ནི་མིན་གྱི། ཡུལ་ཅན་ཞི་གནས་ཀྱི་སེམས་སུ་སྐྱེས་པ་ཡུལ་
ཆོས་ཉིད་ལ་དམིགས་ན་ཞི་ལྷག་ཟུང་འབྲེལ་དུ་འགྱུར་བ་ཡིན་ནོ། །འདིར་ཡང་སྒོམ་ལམ་པའི་
འདོད་སེམས་རྩེ་གཅིག་པ་དང་། བསམ་གཏན་བཞི་དང་གཟུགས་མེད་བཞི་གང་རུང་གི་དེ་བར་
སྐྱེས་པ་རྣམས་ཀྱིས་ཡུལ་ཆོས་ཉིད་ལ་དམིགས་ནས་སྙོམས་པར་འཇུག་པ་དང༌། དེ་འདྲའི་སྟོབས་
ཀྱིས་ཐོབ་པའི་འགོག་སྙོམས་ཀྱི་དབང་དུ་བྱས་པ་ཡིན་ནོ། །བཞི་པ་དགོས་པ་ནི། ས་བདུན་པ་
མན་ཆད་དུ་ཏིང་ངེ་འཛིན་རྩལ་སྦྱང་བ་དང༌། དག་སར་ཡོན་ཏན་མངོན་དུ་བྱ་བའི་ཆེད་དུ་འཇུག་
གོ ༑ལྔ་བ་ས་འཚམས་ནི། ས་གཉིས་པ་ནས་འཇུག་སྟེ། མཐོང་ལམ་རྩེ་སྦྱོར་གྱི་རྣམ་གྲོལ་
ལམ་ལ་དབང་དུ་བྱེད་པ་སེང་གེ་རྣམ་བསྒྱིངས་ཡིན་ཅིང༌། སེང་གེ་རྣམ་བསྒྱིངས་ཞེས་མཉམ་
རྗེས་ཀྱི་རྗེས་ཐོགས་ནས་ཐོད་རྒལ་ལ་འཇུག་པར་བཤད་པའི་ཕྱིར་རོ། ཐོད་བརྒལ་གྱི་སྙོམས་
འཇུག་གི་ཚུལ་ཇི་ལྟ་བ་ཁོ་བོ་འབའ་ཞིག་གིས་གསལ་བར་བྱས་སོ། །གཉིས་པ་ཚིག་གི་དོན་ལ།
སྦྱོར་བ་ཕྲུགས་གཉིས་ནི། འགོག་དང་བཅས་པའི་སྙོམས་འཇུག་དགུར་ལུགས་མཐུན་དང་ལུགས་
བཟློག་རྣམ་པ་གཉིས་སུ་ཡར་སོང་ཞིང་མར་འོངས་ནས་དངོས་གཞི་ལ་འཇུག་གོ །དངོས་གཞི་
ཕྱུགས་གསུམ་ནི། སྙོམས་འཇུག་ལ་བར་དུ་ཡང་མ་སྤེལ་བའི་ཡར་སོང་གཅིག་དང་། དེ་ནས་
ཡར་སོང་སྙོམས་འཇུག་བརྒྱད་ལ་འགོག་པ་སྤེལ་བ་གཅིག་རྫོགས་ནས་དེའི་རྗེས་སུ་འདོད་པར་
300

གཏོགས་པའི་རྣམ་པར་ཤེས་པ་རྩེ་གཅིག་པ་མཉམ་པར་བཞག་པའི་ས་པ་མིན་པ་གཅིག་གིས་
འཚམས་གཟུང་སྟེ་མར་འོང་ལ་ཐོད་རྒལ་དུ་ནི་སྙོམས་པར་འཇུག་གོ།ཇི་ལྟར་ཞེ་ན། འཚམས་
འཛིན་གྱི་འདོད་སེམས་དེའི་འོག་ཏུ་འགོག་པ་ལའོ། །དེ་ནས་འདོད་སེམས་ལའོ། །དེ་ནས་འགོག་
པ་གཅིག་པུ་བརྒལ་ནས་སྲིད་རྩེ་ལ། དེ་ནས་འགོག་པ་དང་སྲིད་རྩེ་གཅིག་བརྒལ་ཅི་ཡང་ལ། དེ་
ནས་འདོད་སེམས་ལ། དེ་བཞིན་དུ་གསུམ་བརྒལ་རྣམ་ཤེས་ལ། བཞི་བརྒལ་ནམ་མཁའ་ལ།
ལྔ་བརྒལ་བསམ་གཏན་བཞི་པ་ལ། དྲུག་བརྒལ་གསུམ་པ་ལ། བདུན་བརྒལ་གཉིས་པ་ལ། བརྒྱད་
བརྒལ་བསམ་གཏན་དང་པོ་ལ། དེ་ནས་འདོད་སེམས་ལའོ། །ཅིའི་ཕྱིར་འདི་དག་ལ་ཐོད་བརྒལ་
གྱི་སྙོམས་འཇུག་ཅེས་བྱ་ཞེ་ན། བསམ་གཏན་དང་པོ་ནས་འགོག་པའི་བར་དུ་སྤེལ་གཞི་དང་
སྤེལ་ཆོས་རིགས་མི་འདྲ་བར་སྤེལ་ནས་འགྲོ་བའི་ཕྱིར་དེ་སྐད་ཅེས་བྱའོ། །འགྲེལ་བ་ལ་སྦྱོར་
བ༑ དངོས་གཞི། མིང་དོན་གྱི་སྒོ་ནས་མཇུག་བསྡུ་བའོ། །དང་པོ་ནི། སོང་ཞིང་འོངས་ནས་
ཞེས་དྲང་ངོ་། །སུ་ཞིག་ན། བྱང་ཆུབ་སེམས་དཔའ་སྒོམ་ལམ་པ་རྣམས་ནིའོ། གང་ལ་ན་
བསམ་གཏན་བཞི་དང་། གཟུགས་མེད་པ་བཞི་དང་འགོག་པའི་མཚན་ཉིད་ཀྱི་སྙོམས་པར་འཇུག་
པ་དགུ་ལའོ། །ཇི་ལྟར་ན་བསམ་གཏན་དང་པོ་ནས་བཟུང་ནས་འགོག་པའི་བར་དུ་འོངས་ནས།
དེའི་འོག་ཏུ་འགོག་པ་ནས་བཟུངས་ཏེ་བསམ་གཏན་དང་པོའི་བར་དུ་འོངས་ཏེ་ཚུལ་དེ་ལྟར་ལུགས་
དང་མཐུན་པ་དང་ལུགས་དང་མི་མཐུན་པ་རྣམ་པ་གཉིས་ཀྱིས་གཉིས་པ་དངོས་གཞི་ལ་ཆུང་ངུ་
ནི་གོ་སླའོ། །འབྲིང་ནི། ཡང་བསམ་གཏན་དང་པོ་ལ་སྙོམས་པར་ཞུགས་ཏེ། དེ་ལས་ལངས་
ནས་འགོག་པ་ལའོ། །དེ་བཞིན་དུ་འདུ་ཤེས་མེད་མིན་གྱི་སྐྱེ་མཆེད་ཀྱི་བར་ལ་རེ་རེའི་མཇུག་
ཏུ་འགོག་པ་ལ་སྙོམས་པར་ཞུགས་ཏེ་མར་འོང་ཙམ་མོ། །ཇི་ལྟར་ཞེ་ན། ཡར་འོང་གི་མཐའི་
འགོག་པ་དེ་ལས་ལངས་ནས་དེ་དང་སྙོམས་འཇུག་གཞན་གྱིས་བར་མ་ཆོད་པའི་དེ་མ་ཐག་པ་
མར་འོང་གི་ཐོག་མའི་འགོག་པ་ལ་སྙོམས་པར་འཇུག་པ་ལ་སྙོམས་པར་འཇུག་པར་བྱའོ་སྙམ་
དུ་དམིགས་ཏེ། ཡར་སོང་གི་མཐའ་དང༌། མར་འོང་གི་ཐོག་མའི་འགོག་སྙོམས་དེ་གཉིས་
འཚམས་ཕྱེད་པར་བྱ་བའི་ཕྱིར། འདོད་པ་ན་སྤྲོད་པའི་རྣམ་པར་ཤེས་པ་རྩེ་གཅིག་པ་འཚམས་
301

ཀྱི་ངོ་བོར་བཞག་ནས་བྱང་སམས་ཐབས་མཁས་པའི་སྟོབས་ཀྱིས་ཡར་སོང་གི་མཐའི་འགོག་པ་
ལས་ལངས་ཏེ། འཚམས་འཛིན་གྱི་རྣམ་པར་ཤེས་པ་མཉམ་པར་མ་བཞག་པའི་ས་པ་དེ་ལྟ་བུ་
དེ་མངོན་དུ་བྱས་ནས་འདོད་སེམས། དེའི་འོག་ཏུ་མར་འོང་གི་ཐོག་མའི་འགོག་པ་ལའོ། ཞེས་
པ་ནས། དེ་བཞིན་དུ་བརྒྱད་ཀྱི་བར་དུ་བོར་ནས་བསམ་གཏན་དང་པོ་ལའོ། །དེ་ནས་མཉམ་
པར་མ་བཞག་པ་ལའོ། །རྩ་འགྲེལ་གཉིས་ཀ་ལ་ངག་དོན་ནི། བྱང་སེམས་སྒོམ་ལམ་པ་ཆོས་
ཅན། ཁྱོད་མཐར་གནས་ཀྱི་སྙོམས་འཇུག་དགུ་ལ་གཞན་མ་སྤེལ་བར་ལུགས་འབྱུང་དང་ལུགས་
བཟློག་ཏུ་སྙོམས་པར་འཇུག་པའི་སྦྱོར་བ་ཕྲུགས་གཉིས་དང༌། དེའི་རྗེས་སུ་ཡར་སོང་གཅིག་
དང༌། དེའི་རྗེས་སུ་མར་འོང་སྙོམས་འཇུག་བརྒྱུད་ལ་འདོད་སེམས་སྤེལ་བ་གཅིག་རྣམས་ལ་
སྙོམས་པར་འཇུག་པའི་དགོས་པ་ཡོད་དེ། ཁྱོད་ཏིང་ངེ་འཛིན་ལ་རྩལ་སྦྱང་ཞིང་ཡོན་ཏན་མངོན་
དུ་བྱ་བའི་ཆེད་དུ་དེ་ལྟར་འཇུག་པར་བྱ་བའི་ཕྱིར། གསུམ་པ་ནི། ས་གཉིས་པའི་ཐོད་བརྒལ་
གྱི་ཏིང་ངེ་འཛིན་ཆོས་ཅན། མི་འདྲ་བར་འགྲོ་བ་ཐོད་བརྒལ་གྱི་ཏིང་ངེ་འཛིན་ཡིན་ཏེ། ཇི་ལྟར་
བཤད་པ་དེ་ལྟར་གཅིག་ལ་སོགས་པ་བོར་ནས་བསམ་གཏན་དང་པོ་ནས་འགོག་པའི་སྙོམས་པར་
འཇུག་པ་ལ་ཐུག་གི་བར་དུ་སྤེལ་གཞི་དང་སྤེལ་ཆོས་རིགས་མི་འདྲ་བ་སྤེལ་བའི་སྒོ་ནས་འགྲོ་བའི་
ཏིང་ངེ་འཛིན་ཡིན་པས་ནའོ། །ཡང་དེ་ཆོས་ཅན། སྒོམ་ལམ་གྱི་རྩེ་སྦྱོར་ཡིན་ཏེ། སྙོམས་
པར་འཇུག་པ་དགུ་ལ་དབང་པོ་ཉིད་ཀྱི་མཚན་ཉིད་ཐོད་བརྒལ་གྱི་ཏིང་ངེ་འཛིན་མངོན་དུ་བྱེད་
པའི་ཐེག་ཆེན་གྱི་རྗེས་ལ་མངོན་རྟོགས་ཡིན་པས་ནའོ། །གཉིས་པ་སྤང་བུ་རྣམ་རྟོག་ལ་སྤྱིའི་
འཚམས་སྦྱར་བ་དང༌། སོ་སོའི་དོན་བཤད་པ་དང༌། དོན་བསྡུ་བའོ། །དང་པོ་ནི། དེ་ལྟར་
སོགས་སོ། གཉིས་པ་ལ། གཟུང་རྟོག་དང་འཛིན་རྟོག་གོ ༑དང་པོ་ལ། འཇུག་པ་གཟུང་རྟོག་
དང༌། ལྡོག་པ་གཟུང་རྟོག་གཉིས། དང་པོ་ལ་འཚམས་སྦྱར་ནི། རེ་ཤིག་སོགས་སོ། །རྩ་བ་
ནི༑ རྐང་པ་དང་པོ་གཉིས་ཀྱིས་ཤེས་བྱའི་དབང་དུ་བྱས་པ་གསུམ། དེ་ནས་གཉིས་ཀྱིས་ལམ་
གྱི་དབང་དུ་བྱས་པ་དྲུག་སྟེ་ཡུལ་དགུ་དང་། དེ་ནས་གཅིག་གིས་ཡུལ་ཅན་རྟོག་པའི་ངོ་བོ་དང་།
རྐང་པ་ཐ་མས་གཉེན་པོ་བསྟན་པ་ཡིན་ནོ། །འགྲེལ་བ་ནི། མདོར་བསྡུས་པ་ལ་དགའ་བའི་
302

སེམས་ཅན་རྗེས་སུ་འཛིན་པས་སྟོན་པས་ཆོས་མདོར་བསྡུས་པ་གསུངས་པ་དང༌། རྒྱས་པ་ལ་
དགའ་བའི་སེམས་ཅན་རྗེས་སུ་འཛིན་པས་ཆོས་རྒྱས་པ་གསུངས་པ་དང༌། །སྟོན་པས་ཇི་ལྟར་
བཤད་པ་བཞིན་ཆོས་ཀྱི་དོན་ལ་ནན་ཏན་མི་བྱེད་པས་སངས་རྒྱས་ཀྱིས་བསྟངས་ཏེ་ཡོངས་སུ་
མ་བཟུང་བ་དང༌། །བྱུང་བ་འགོག་པ་ཉིད་ཀྱི་མཐོང་ལམ་གྱི་དུས་སུ་སྦྱོར་བའི་ལམ་གྱི་ཡོན་ཏན་
མེད་པ་དང༌། ཡང་དག་པར་བྱང་ཆུབ་སྐྱེ་བའི་རྒྱུ་དང་མི་ལྡན་པས་མཐོང་བའི་ལམ་གྱི་ཡོན་
ཏན་བདེན་པར་མེད་པ་དང༌། མ་འོངས་པ་དངོས་པོར་མེད་པ་ཉིད་ཀྱིས་མཐོང་ལམ་གྱི་དུས་
སུ་སྒོམ་པའི་ལམ་གྱི་ཡོན་ཏན་མེད་པ་དང༌། ཕྱིན་ཅི་ལོག་ཞི་བ་ཉིད་ལ་སོགས་པས་ཐེག་ཆེན་
གྱི་མྱ་ངན་ལས་འདས་པར་སྦྱོར་བའི་ལམ་དང༌། སྟོང་པ་ཉིད་གསར་དུ་མངོན་པར་བསྒྲུབ་པ་
ཉིད་ཀྱིས་མཐོང་ལམ་པའི་ལམ་དང་རང་བཞིན་མེད་པ་མཐོང་ཟིན་སྒོམ་པར་བྱེད་པ་ཉིད་ཀྱིས་
སྒོམ་པའི་ལམ་སྟེ་མདོར་ན་དངོས་དང་ལྡོག་པ་ཅི་རིགས་པའི་སྒོ་ནས་སྐབས་འདིར་བསྟན་པའི་
ཡུལ་དགུ་ལ་དམིགས་ནས་བདེན་པར་སྣང་བའི་རྟོག་པ་ལྷན་སྐྱེས་ཆོས་ཅན། ཁྱོད་སྒོམ་སྤངས་
གཟུང་བའི་རྣམ་པར་རྟོག་པ་དངོས་ཡིན་ཏེ། ཁྱོད་ཐེག་ཆེན་གྱི་ལམ་འཇུག་བྱར་བདེན་པར་སྣང་
བའི་རྟོག་པ་ལྷན་སྐྱེས་ཡིན་པའི་ཕྱིར། །གཉེན་པོ་གང་གིས་སྤོང་ཞེ་ན། སྒོམ་སྤངས་འཇུག་པ་
གཟུང་རྟོག་རྣམ་པ་དགུ་ཆོས་ཅན། སྒོམ་པའི་ལམ་གྱི་སྦྱོར་བའི་གནས་སྐབས་ཀྱི་ཡུལ་ཅན་ཡིན་
ཏེ༑ སྦྱོར་བའི་གནས་སྐབས་འདི་སྤང་བར་བྱ་བ་ཉིད་ཀྱིས་སོ། །གཉིས་པ་ལ་མཚམས་སྦྱར་
ནི༑ དེ་ལྟར་སོགས་སོ། །རྩ་བ་ནི། རྐང་པ་དང་པོ་གཉིས་ཀྱིས་གཉེན་པོ་དང༌། །ལྷག་མས་
ལྡོག་བྱ་ཉན་རང་གི་ལམ་གྱི་དབང་དུ་བྱས་པའི་ཡུལ་དགུ་བསྟན་ཏོ། །འགྲེལ་བ་ནི། ཉན་རང་
གི་ཚོགས་ལམ་དུ་ཐེག་ཆེན་གྱི་དགེ་བའི་བཤེས་གཉེན་ལ་སོགས་པ་དང་བྲལ་བས་བྱང་ཆུབ་ཀྱི་
སེམས་མི་སྐྱེ་བ་དང་། གཞན་དོན་དུ་སངས་རྒྱས་ལ་དམིགས་པའི་བསོད་ནམས་ཁྱད་པར་དུ་
འཕགས་པ་མེད་པས་བྱང་ཆུབ་ཀྱི་སྙིང་པོ་ཡིད་ལ་མི་བྱེད་པ་དང་། །སྦྱོར་ལམ་དུ་ཉན་ཐོས་ཀྱི་
སོགས་དང་། རང་སངས་རྒྱས་ཀྱི་སོགས་དང༌། །མཐོང་ལམ་དུ་ཐབས་ཁྱད་པར་ཅན་དང་
འབྲེལ་བའི་ཤེས་རབ་ཀྱི་སོགས་དང༌། །སྒོམ་ལམ་དུ་མཚན་མར་དམིགས་པ་སོགས་དང༌། །མི་
303

སློབ་ལམ་དུ་མི་རྟག་སོགས་ཀྱི་དམིགས་པ་སྒོམ་པ་ལ་བལྟོས་པ་མེད་པ་ཉིད་ཀྱིས་སྒོམ་པ་མེད་པ་
དང༌། །ཆོས་ཉིད་ལ་དམིགས་པ་ཡང་མེད། གང་ཟག་གི་བདག་མེད་མི་དམིགས་པ་ཡང་མེད་
པས། །གནས་ལུགས་སྒོམ་པ་ཡང་མེད་གཏན་ནས་སྒོམ་པ་མེད་པ་ཡང་མིན་པ་དང༌། །ཕྱིན་
ཅི་ལོག་ཏུ་མངོན་པར་ཞེན་པས་དོན་ཇི་ལྟ་བ་བཞིན་རྟོགས་པ་མིན་པ་ཉིད་རྣམས་ལ་དམིགས་པའི་
གཟུང་བའི་རྣམ་པར་རྟོག་པ་གཉིས་པ་རྣམ་པ་དགུའོ། །དེ་དག་གི་གཉེན་པོ་གང་ཞེ་ན། གནས་
སྐབས་དེ་ན་སྤང་བར་བྱ་བ་ཉིད་ཀྱིས་སྒོམ་པའི་ལམ་གྱི་སེམས་དང་སེམས་ལས་བྱུང་བ་འཇུག་
པ་བར་ཆད་མེད་པའི་གནས་སྐབས་ཀྱི་ཡུལ་ཅན་ནམ་གཉེན་པོ་ཅན་ཡིན་ནོ། །ངག་དོན་ནི། ཉན་
རང་གི་ལམ་འབྲས་ལྡོག་བྱར་བདེན་པ་བ་སྣང་བའི་རྟོག་པ་ལྷན་སྐྱེས་ཆོས་ཅན། སྒོམ་སྤང་ལྡོག་
པ་གཟུང་རྟོག་ཡིན་ཏེ། སྒོམ་ལམ་བར་ཆད་མེད་ལམ་གྱི་སྤང་བྱ་གང་གིས་ཐེག་དམན་ལ་ལྡོག་
བྱར་ཞེན་པའི་རྟོག་པ་ཡིན་པའི་ཕྱིར། གཉིས་པ་འཛིན་རྟོག་ལ། རྫས་འཛིན་རྟོག་པ་དང་བཏགས་
འཛིན་རྟོག་པ་གཉིས་སོ། །དང་པོ་ལ་མཚམས་སྦྱར་ནི། དེ་ལྟར་སོགས་སོ། །རྩ་བ་ནི། རྐང་
པ་དྲུག་གིས་ཡུལ་དང་། ཐ་མ་གཉིས་ཀྱིས་ཡུལ་ཅན་རྟོག་པའི་ངོ་བོ་སྟོན་ཏོ། །ཡུལ་ལ་ཡང་
ཤེས་བྱའི་དབང་དུ་བྱས་པ་གསུམ། ཉན་ཐོས་དང་བྱང་སེམས་ཀྱི་ཤེས་རབ་གཉིས། ཐབས་
གཉིས། སོ་སྐྱེའི་ལྟ་སྤྱོད་གཉིས་རྣམས་རིམ་བཞིན་ནོ། །འགྲེལ་བ་ནི། ཕུང་པོ་ལས་མ་གཏོགས་
པའི་རྫས་སུ་ཡོད་པར་ཡང་མ་སྐྱེས་པས་སེམས་ཅན་དུ་བཏགས་པ་དང་བློ་འཁྲུལ་བ་ལ་སྣང་བ་
ཙམ་དུ་ཟད་པའི་ཕྱིར་ཆོས་སུ་བཏགས་པ་དང་། ཐམས་ཅད་དུ་ཁྱབ་པར་འགྲོ་བའི་ཕྱིར་རྣམ་
པ་ཐམས་ཅད་མཁྱེན་པ་ཉིད་ལ་སོགས་པས་ཡུལ་དུ་བྱས་པའི་ཆོས་ཐ་སྙད་དུ་སྟོང་བ་ཡིན་པ་ཉིད་
དང༌། རྣམ་པ་ཐམས་ཅད་དུ་མངོན་པར་ཞེན་པ་མ་སྤངས་པས་ཉན་རང་གི་ཤེས་རབ་ཆོས་ལ་
ཆགས་པ་དང༌། བདེན་པའི་ངོ་བོ་ཉིད་མེད་པར་རྟོགས་པས་བྱང་སེམས་ཀྱི་ཤེས་རབ་ཆོས་ཇི་
ལྟ་བར་རབ་ཏུ་རྣམ་པར་འབྱེད་པ་དང༌། ཉན་རང་ཆེན་པོ་གསུམ་གྱི་ཆེད་དུ་བྱ་བ་མི་བྱེད་པས་
རང་དོན་དུ་དངོས་པོར་འཛིན་པའི་ཆེད་དུ་བྱ་བ་བྱེད་པ་དང་། བྱང་སེམས་གཟུགས་ལ་་སོགས་
པ་ལ་མཚན་མར་མི་དམིགས་པའི་ཕྱིར་ཐེག་པ་གསུམ་གྱིས་ངེས་པར་འབྱུང་བ་དང་། བྱིས་
304

པ་རྣམས་འཕགས་ལམ་ལ་ཡང་དག་པར་རབ་ཏུ་མ་ཞུགས་པ་ཉིད་ཀྱི་ཡོན་ཏན་མ་དག་པ་དང་།
བདེན་པའི་སྦྱིན་པ་ལ་སོགས་པ་ལ་མཚན་མར་དམིགས་ཏེ་བསྒྲུབས་པས་སྤྱོད་པ་རྣམ་པར་འཁྲུགས་
པ་སྟེ་མདོར་ན་ཇི་སྐད་བཤད་པའི་ཡུལ་དགུ་ལ་སྔ་མ་མཐོང་སྤངས་སུ་བཤད་པ་བཞིན་དུ་བདེན་
པར་ཞེན་པའི་རྟོག་པ་ལྷན་སྐྱེས་རྣམ་པ་དགུ་ཆོས་ཅན། སྒོམ་སྤངས་འཛིན་པར་རྣམ་པར་རྟོག་
པ་དང་པོ་ཡིན་ཏེ། སྒོམ་པའི་ལམ་གྱི་སྦྱོར་བ་ཉེར་བསྡོགས་ཀྱི་གནས་སྐབས་ཀྱི་ཡུལ་ཅན་ནམ་
གཉེན་པོ་ཅན་གང་གི་རང་ཡུལ་གྱི་འཛིན་པ་བདེན་པར་སྣང་བའི་བློ་ལྷན་སྐེས་ཡིན་པའི་ཕྱིར།
གཉིས་པ་བཏགས་འཛིན་རྟོག་པ་ལ། མདོར་བསྟན། རྒྱས་བཤད་གཉིས་ཀྱི་དང་པོ་ལ་མཚམས་
སྦྱར་ནི། དེ་ལྟར་སོགས་སོ། །རྩ་བའི་ཚིག་དོན་འགྲེལ་པས་འཆད་པ་ནི་སྒོམ་ལམ་གྱི་མི་མཐུན་
པའི་ཕྱོགས་འཛིན་པའི་རྣམ་པར་རྟོགས་པ་སེམས་ཅན་དུ་བཏགས་པ་དང་སེམས་ཅན་དེར་རྣམ་
པར་བཞག་པ་རྒྱུ་ཕུང་པོ་དག་བདེན་པར་སྣང་བ་ཙམ་གྱི་ཡུལ་ཅན་རྣམ་པ་དགུ་ཆོས་ཅན། སྒོམ་
ལམ་དེ་དང་སྤང་གཉེན་དུ་འབྲེལ་བ་ཡིན་ཏེ། སྒོམ་པའི་ལམ་གྱིས་ཡང་དག་པར་སྤང་པར་བྱ་
བ་ཡིན་པའི་ཕྱིར། གཉིས་པ་ལ་མཚམས་སྦྱར་ནི། ཇི་ལྟར་ཞེས་སོགས་སོ། །རྩ་བ་ནི། རྐང་
པ་དང་པོ་རྣམས་ཀྱིས་ཡུལ་དང་། ཐ་མས་ཡུལ་ཅན་བསྟན་ཏོ། །འགྲེལ་བ་ནི། རྒྱུ་འབྲས་ངོ་
བོ་མ་ལུས་པའི་རྣམ་པ་ཐམས་ཅད་སོགས་དང༌། ཐེག་པ་གསུམ་གྱི་ལམ་ཐམས་ཅད་སོགས་
དང་། གཞི་ཕུང་པོ་སོགས་སམ་ཐམས་ཅད་བདག་མེད་པར་ཡོངས་སུ་མ་ཤེས་པས་སོགས་དང༌
གཉེན་པོ་ཤེར་ཕྱིན་པ་ཡོངས་སུ་མ་ཤེས་པས་སྤང་བྱ་ཐམས་ཅད་སོགས་དང༌། གཟུགས་ལ་
སོགས་པའི་ཤེས་བྱ་དང་དེ་བཞིན་ཉིད་དག་ངོ་བོ་དབྱེར་མེད་དུ་ཡོངས་སུ་མ་ཤེས་པས་སོགས་
དང་། བདུད་ལ་སོགས་པའི་རང་གི་ངོ་བོ་ཡོངས་སུ་མ་ཤེས་པས་ཐེག་དམན་དང་རྣམ་མཁྱེན་
གྱི་ལམ་མི་མཉམ་པ་ཉིད་ལ་ཀུན་ཏུ་རྨོངས་པ་དང༌། དོན་ལ་སོགས་དང༌། འདོད་ཆགས་ལ་
སོགས་པའི་ངོ་བོ་སྟོང་པ་ཉིད་སོགས་དང་། གཟུང་བ་དང་འཛིན་པའི་བདེན་པས་སྟོང་པའི་མཚན་
ཉིད་ཡོངས་སུ་མ་ཤེས་པས་གཉིས་སུ་མེད་པ་ལ་ཀུན་ཏུ་རྨོངས་པ་སྟེ། མདོར་ན་ཡུལ་དགུ་པོ་
དག་ལ་དམིགས་ནས་སྔ་མ་བཞིན་དུ་བཏགས་པ་ཙམ་དུ་བདེན་པར་སྣང་བའི་རྟོག་པ་ལྷན་སྐྱེས་
305

རྣམ་པ་དགུ་ཆོས་ཅན། སྒོམ་སྤངས་འཛིན་པའི་རྣམ་པར་རྟོག་པ་ཐ་མར་བཞེད་པ་ཡིན་ནོ། །སྒོམ་
པའི་ལམ་གྱི་སེམས་དང་སེམས་ལས་བྱུང་བ་འཇུག་པ་བར་ཆད་མེད་པའི་གནས་སྐབས་ཀྱི་ཡུལ་
ཅན་ནམ། གཉེན་པོ་གང་གི་རང་ཡུལ་དུ་གྱུར་པའི་འཛིན་པའི་བདེན་སྣང་གི་བློ་ལྷན་སྐྱེས་ཡིན་
པའི་ཕྱིར། གསུམ་པ་དོན་བསྡུ་བ་ནི། སྒོམ་པའི་ལམ་གྱི་ཞེས་སོགས་ཏེ། ངག་དོན་ཅི། གཉེན་
པོ་སྒོམ་ལམ་ལ་བཞི་ཡོད་དེ། སྒོམ་སྤངས་རྟོག་པ་རིགས་མི་འདྲ་བ་བཞི་ཡོད་པས་སོ། །གསུམ་
པ་ཕན་ཡོན་ལ་མཚམས་སྦྱར་ནི། བྱང་ཆུབ་སེམས་དཔའི་སྒོམ་པའི་ལམ་ཆེན་པོའི་ཆེན་པོ་ལ་
གནས་པ་ལ་ཆོས་ཅན། ཡོན་ཏན་ཕུན་སུམ་ཚོགས་པ་ཐམས་ཅད་བརྟེན་ཏེ། སྔ་མ་མཐོང་སྤངས་
སྤོང་ཚུལ་བཞིན་དུ་སྒོམ་སྤངས་རྣམ་པར་རྟོག་པ་བརྒྱ་རྩ་བརྒྱད་སྤངས་པ་དང་། དུས་མཉམ་
པ་ཁོ་ནར་དེ་དག་གིས་བསྡུས་པའི་ཉོན་མོངས་པ་བརྒྱ་རྩ་བརྒྱད་སྤངས་པས་སོ། །རྩ་བའི་ཚིག་
དོན་འགྲེལ་པས་འཆད་པ་ནི། བྱང་ཆུབ་སེམས་དཔའ་སྒོམ་པའི་ལམ་ཆེན་པོའི་ཆེན་པོ་ལ་གནས་
པ་ཐེག་པ་གསུམ་གྱི་སྤངས་རྟོགས་ཀྱི་འབྲས་བུ་རབ་གྱི་མཐར་ཕྱིན་འཐོབ་པ་དེ་དག་གིས་མཛེས་
པར་གྱུར་པ་ལ་ཆོས་ཅན་སྙིང་རྗེའི་གཞན་དབང་དུ་གྱུར་པས་རྣམ་པ་ཐམས་ཅད་དུ་འགྲོ་བའི་བདེ་
བ་སྐྱེས་པར་མཁས་པའི་ཡོན་ཏན་ཕུན་སུམ་ཚོགས་པ་ཐེག་པ་གསུམ་གྱིས་བསྡུས་པ་ཐམས་ཅད་
རྣམ་པ་ཐམས་ཅད་དུ་འབད་རྩོལ་མེད་པར་མངོན་དུ་འོད་པའི་རྣམ་པས་བརྟེན་པར་བྱེད་དེ། སྒོམ་
པའི་ལམ་ལ་ཡུན་རིང་དུ་གོམས་པས་རྣམ་པར་རྟོག་པ་རིགས་བཞི་པོ་འཚེ་བར་བྱེད་པ་ཉིད་ཀྱིས་
ཡམས་ཀྱི་ནད་དུ་གྱུར་པ་འདི་རྣམས་ཟད་ནས་ཡོན་ཏན་གྱི་གེགས་བྱེད་པ་མེད་པས་སོ། །དཔེར་
ན་ནད་ཟད་ཅིང་ལུས་རྒྱས་ཏེ། དགའ་བས་དབུགས་འབྱིན་པ་ཐོབ་པ་བཞིན་དུའོ། །ཡོན་ཏན་
ཇི་ལྟར་མངོན་དུ་འོང་ཞེ་ན། རྒྱ་མཚོ་ཆེན་པོ་ལ་ཆུ་བོ་བཞི་པོ་དག་བཞིན་དུའོ། །
བཞི་པ་བར་ཆད་མེད་པའི་རྩེ་མོ་ལ། ངོ་བོ། དམིགས་རྣམ། དམིགས་པ་ལ་ལོག་རྟོག་
བསལ་བའོ། །དང་པོ་ལ་འཚམས་སྦྱར་ནི། སྒོམ་པའི་ལམ་གྱི་སོགས་སོ། །རྩ་བའི་ཚིག་དོན་
འགྲེལ་བས་འཆད་པས་ནི། འདིར་བར་ཆད་མེད་པའི་ཏིང་ངེ་འཛིན་ཅེས་བྱའོ། །གང་ཞེ་ན།
རང་གི་དངོས་འབྲས་རྣམ་པ་ཐམས་ཅད་མཁྱེན་པ་ཉིད་གང་ཡིན་པ་དེ་སངས་རྒྱས་ཉིད་ཡིན་
306

པས།སངས་རྒྱས་ཉིད་འཐོབ་པ་ལ་ལམ་གཞན་གྱིས་བར་ཆད་པ་མེད་པའི་ཏིང་ངེ་འཛིན་གང་ཡིན་
པ་དེ་ནིའོ། །འདི་མདོ་ནས་ཇི་ལྟར་བསྟན་ཅེ་ན། འགའ་ཞིག་ནས་དཔེར་མཛད་ནས་དེ་བཞིན་
གཤེགས་པས་བར་ཆད་མེད་རྩེ། ཁྱད་པར་དུ་འཕགས་ཤིང་བསོད་ནམས་མང་པོ་ཉིད་ཀྱིས་མཚོན་
ནས་བསྟན་ཏོ། ངག་དོན་ནི། རྒྱུན་མཐའི་ཡེ་ཤེས་ཆོས་ཅན། བར་ཆད་མེད་པའི་རྩེ་སྦྱོར་
ཡིན་ཏེ། རྣམ་མཁྱེན་དངོས་སུ་བསྐྱེད་པའི་སྒོ་ནས་བསོད་ནམས་གཞན་ལས་ཁྱད་པར་དུ་འཕགས་
པར་མདོ་ལས་བསྟན་པའི་རྩེ་སྦྱོར་ཡིན་པའི་ཕྱིར། གཉིས་པ་ལ་འཚམས་སྦྱར་ནི། དེའི་དམིགས་
པ་ཞེས་སོགས་སོ། །རྩ་བའི་ཚིག་དོན་འགྲེལ་བ་ལས་འཆད་པ་ནི། ཆོས་ཐམས་ཅད་ཆོས་ཅན།
བར་ཆད་མེད་པའི་ཏིང་ངེ་འཛིན་འདིའི་དམིགས་པའི་རྐྱེན་དུ་ཐ་སྙད་བྱ་སྟེ། དེས་བདེན་པའི་
དངོས་པོ་མེད་པར་དམིགས་པའི་སྒོ་ནས་སྒྲོ་འདོགས་གཅོད་པའི་གཞི་ཡིན་པའི་ཕྱིར། མཁྱེན་
གསུམ་གྱི་དམིགས་རྣམ་མ་བརྗོད་པའི་དྲན་པ་ཆོས་ཅན། རང་འདྲས་བར་ཆད་མེད་རྩེའི་བདག་
པོའི་རྐྱེན་ཡིན་ཏེ། དེ་ལ་དབང་བྱེད་པའི་རྒྱུ་ཡིན་པའི་ཕྱིར། རང་བཞིན་གྱིས་སྤྲོས་པ་མ་ལུས་
པ་ཞི་བའི་ཡེ་ཤེས་ཉིད་ཆོས་ཅན། དེའི་རྣམ་པ་ཡིན་ཏེ། དེའི་འཛིན་སྟངས་ཡིན་པའི་ཕྱིར། གསུམ་
པ་ལ། མདོར་བསྟན་པ་དང༌། རྒྱས་པར་བཤད་པའོ། །དང་པོ་ལ། འདི་ལ་ནི་ཞེས་སོགས་
རྩ་བའི་ཚིག་དོན་འགྲེལ་བས་འཆད་པ་ནི། གནས་འདི་ལ་ནི། ཞེས་སོགས་ཏེ་ངག་དོན་ནི། ཤེས་
བྱ་ཆོས་ཅན། བར་ཆད་མེད་རྩེའི་དམིགས་པ་ལ་བདེན་གཉིས་རྣམ་འབྱེད་ཀྱི་ཐབས་ལ་མཁས་
པས་བདེན་གཉིས་འགལ་བར་རྩོད་པའི་ཀླན་ཀ་བསལ་བར་བྱ་སྟེ། མ་བསལ་ན། དམིགས་
པའི་རང་བཞིན་མི་རྟོགས་པའི་ཕྱིར། བར་ཆད་མེད་རྩེ་ཆོས་ཅན། ཟབ་པ་ཡིན་ཏེ། བདེན་
གཉིས་ལ་མི་མཁས་པས་ཁྱོད་ཀྱི་དམིགས་པ་རྟོགས་དཀའ་བའི་ཕྱིར།
གཉིས་པ་ལ་འཚམས་སྦྱར་ནི། བློའི་ནོར་ཅན་སོགས་སོ། །རྩ་བ་ནི། རྐང་པ་དང་པོ་
དགུས་ཡུལ་དང་དེ་ནས་ཕྱེད་ཀྱིས་རྟེན་གང་ཟག་དང་། དེ་ནས་ཕྱེད་ཀྱིས་ངོ་བོ་དང་། དེ་ནས་
གཉིས་ཀྱིས་དབྱེ་གྲངས་བསྟན་ཏེ། །འགྲེལ་བ་ལ། བསལ་བྱ་ཀླན་ཀ་དང༌། དེ་བསལ་ནས་
ཏིང་ངེ་འཛིན་བསྐྱེད་ཚུལ་ལོ། །དང་པོ་ནི། ལོག་པར་རྟོག་པ་བཅུ་དྲུག་གོ །གང་ཟག་གང་གི་
307

ཞེ་ན། སྐྱེ་བོ་བྱང་ཆུབ་སེམས་དཔའ་ཐབས་ལ་མི་མཁས་པ་མི་ཤེས་པས་དངོས་པོར་རབ་ཏུ་
སྨྲ་བ་ཐམས་ཅད་ཀྱིས་ལོག་པར་རྟོག་པའོ། །ངོ་བོ་ཇི་ལྟ་བུ་ཞེ་ན། ཕན་ཚུན་འགལ་བ་ལྟར་སྣང་
བའི་དོན་གཞི་གཅིག་ལ་བསྒྲུབས་པས་མི་འཐད་པ་སེམས་པ་ཉིད་ཀྱི་རྣམ་པ་ཅན་མཐའ་གཞན་
དུ་དོགས་པ་དང་བཅས་པའི་ཐེ་ཚོམ་གྱི་ངོ་བོ་ཡིན་ནོ། །ཡུལ་གང་ལ་ལོག་པར་རྟོག་ཅེ་ན། ཇི་
སྐད་བཤད་པའི་རྣམ་མཁྱེན་ཀྱི་ཡུལ་ལ་ལོག་པར་རྟོག་པར་ཉིད་ཀྱི་རྣམ་པ་ཐམས་ཅད་མཁྱེན་
པ་ཉིད་ཀྱི་རྟེན་ཅན་ཞེས་སོགས་སོ། །བཅུ་དྲུག་པོ་གང་ཞེ་ན། རྣམ་མཁྱེན་གྱི་དམིགས་པ་མི་
འཐད་པར་ཐལ། འདུས་བྱས་དང་འདུས་མ་བྱས་ཀྱི་ཁམས་དག་དངོས་པོ་མེད་པ་ཉིད་ཀྱིས་
སོ༑ ༑ཞེས་དོན་དམ་གྱི་ཁས་བླངས་རྟགས་སུ་བཀོད་ནས་ཀུན་རྫོབ་ཀྱི་རྣམ་གཞག་སུན་འབྱིན་
པ་དོན་དམ་སྒོ་ཅན་གྱི་ཀླན་ཀ་དམིགས་པ་འཐད་པ་ལ་ལོག་པར་རྟོག་པའོ། །དེ་བཞིན་དུ་དབུ་
མ་པའི་ཀུན་རྫོབ་ཀྱི་ཁས་བླངས་རྟགས་སུ་བཀོད་ནས་དོན་དམ་གྱི་རྣམ་བཞག་སུན་འབྱིན་པ་ལ་
ཀུན་རྫོབ་སྒོ་ཅན་གྱི་ཀླན་ཀ་ཞེས་བྱའོ། །འོ་ན་དེ་དག་ལ་ལན་ཇི་ལྟར་བདབ་པར་བྱ་ཞེ་ན། ཁ་
ཅིག་དོན་དམ་སྒོ་ཅན་ལ་ཀུན་རྫོབ་ཏུ་རྟགས་མ་གྲུབ་ཅེས་མཐའ་གཅིག་ཏུ་རྟགས་མ་གྲུབ་ཀྱི་ལན་
འདེབས་པར་འདོད་པ་དང༌། ཁ་ཅིག་དོན་དམ་སྒོ་ཅན་གྱི་ཀླན་ཀ་ལ་ཀུན་རྫོབ་ཏུ་རྟགས་མ་གྲུབ།
དོན་དམ་དུ་འདོད། དོན་དམ་དེའི་ཕྱིར་ན། ཀུན་རྫོབ་ཏུ་དེར་ཐལ་ལ་ཁྱབ་པ་མ་ངེས་ཞེས་སོགས་
ཀྱི་ལན་འདེབས་པར་འདོད་པ་ནི་ཆེས་མི་འཐད་དེ། ཁོས་རྣམ་མཁྱེན་གྱི་དམིགས་པ་མི་འཐད་
པར་ཐལ་ཞེས་བརྗོད་པའི་ཚེ། དོན་དམ་དུ་རྣམ་མཁྱེན་གྱི་དམིགས་པ་མི་འཐད་པའམ། ཀུན་
རྫོབ་ཏུ་རྣམ་མཁྱེན་གྱི་དམིགས་པ་མི་འཐད་པ་གང་ཡང་རུང་བ་ཞིག་ངེས་པར་ཐལ་ཆོས་སུ་འགྲོ་
དགོས་སམ། དེ་གཉིས་གང་ཡང་མ་སོང་བར་རྣམ་མཁྱེན་གྱི་དམིགས་པ་མི་འཐད་པ་ཙམ་ཐལ་
ཆོས་སུ་སོང་། དེ་བཞིན་དུ་རྟགས་ལ་ཡང་སྦྱར་རོ། །དེ་ལ་ཕྱི་མ་ལྟར་ན་ལན་འདེབས་ཚུལ་
དེ་ལྟར་བྱེད་པ་དང་འགལ་ལོ། །དང་པོ་ལྟར་ན་སྒྲ་མི་རྟག་པར་སྒྲུབ་པའི་ཚེ། སྒྲའི་མི་རྟག་
པའམ་བུམ་པའི་མི་རྟག་པ་གང་ཡང་རུང་བ་ཞིག་ངེས་པར་བསྒྲུབ་བྱའི་ཆོས་སུ་འགྲོ་དགོས་པར་
ཐལ་ལོ། །ཅི་སྟེ་མི་རྟག་པ་ཐམས་ཅད་དེ་གཉིས་སུ་ཁ་ཚོན་མ་ཆོད་ཅིང་། རྣམ་མཁྱེན་གྱི་དམིགས་
308

པ་བདེན་གཉིས་གང་རུང་དུ་ཁ་ཚོན་ཆོད་པས་མི་མཚུངས་སོ་ཞེ་ན། བདེན་གཉིས་སུ་ཁ་ཚོན་
ཆོད་པ་ཙམ་གྱིས་དམིགས་པ་མི་འཐད་པར་ཐལ་ཞེས་བརྗོད་པ་ན། ཀུན་རྫོབ་ཏུ་དམིགས་པ་
མི་འཐད་པ་དང་། དོན་དམ་དུ་དམིགས་པ་མི་འཐད་པ་གང་རུང་ཐལ་ཆོས་སུ་ངེས་པར་འགྱུར་
དགོས་ན། སྒྲ་མི་རྟག་པར་སྒྲུབ་པའི་ཚེ། དོན་དམ་དུ་མི་རྟག་པ་དང་། ཀུན་རྫོབ་ཏུ་མི་རྟག་
པ་གང་རུང་བསྒྲུབ་བྱའི་ཆོས་སུ་ངེས་པར་འགྱུར་དགོས་པར་ཐལ་ལོ། །དེས་ན་རང་ལུགས་
ནི་དོན་དམ་སྒོ་ཅན་གྱི་ཀླན་ཀ་ལ་དོན་དངོས་མེད་ཀྱང་ཀུན་རྫོབ་ཏུ་དམིགས་པ་འཐད་པའི་ཕྱིར།
ཁྱབ་པ་མ་ངེས་སོ་ཞེས་པ་ལྟ་བུ་ཀུན་རྫོབ་ཀྱི་སྒོ་ནས་ཁྱབ་པ་མ་ངེས་པའི་ལན་དང༌། ཀུན་རྫོབ་
སྒོ་ཅན་གྱི་ཀླན་ཀ་ལ། ཀུན་རྫོབ་ཏུ་དེ་ལྟར་ཡོད་ཀྱང༌། བདེན་དངོས་མེད་པའི་ཕྱིར་དོན་དམ་
དུ་མི་འཐད་པས། ཁྱབ་པ་མ་ངེས་སོ་ཞེས་ཀུན་རྫོབ་ཀྱི་སྒོ་ནས་ཁྱབ་པ་མ་ངེས་པའི་ལན་གདབ་
པར་བྱའོ། །དེ་བཞིན་དུ་སྦྱར་རོ། །དམིགས་པའི་ངོ་བོ་ཉིད་ངེས་པར་མེད་པར་ཐལ། རྣམ་
པ་ཐམས་ཅད་དུ་རང་བཞིན་མེད་པའི་ཕྱིར། ཞེས་དམིགས་པའི་ངོ་བོ་ཉིད་ངེས་པར་གཟུང་བ་
ལ་ལོག་པར་རྟོག་པ་དང༌། རྣམ་མཁྱེན་གྱི་ཡེ་ཤེས་མེད་པར་ཐལ། དངོས་པོ་དང༌། དངོས་
པོ་མེད་པ་མི་དམིགས་པས་སོ། །ཞེས་རྣམ་པ་ཐམས་ཅད་མཁྱེན་པ་ཉིད་ཀྱི་ཡེ་ཤེས་ལ་དང༌།
བདེན་གཉིས་མི་འཐད་པར་ཐལ། ཆོས་ཐམས་ཅད་དེ་བཞིན་ཉིད་ཀྱི་ངོ་བོ་ཉིད་ཀྱིས་སོ། །ཀུན་
རྫོབ་དང་དོན་དམ་པའི་བདེན་པ་ལ་དེ་སྦྱོར་བ་མི་འཐད་པར་ཐལ། སྦྱིན་པ་ལ་སོགས་པ་མི་དམིགས་
པས་སོ། །ཞེས་སྦྱོར་བ་ལ་དང༌། སངས་རྒྱས་མེད་པར་ཐལ། རྟོགས་པར་བྱ་བ་མེད་པས་
སོ༑ ༑ཞེས་སངས་རྒྱས་དཀོན་མཆོག་ལ་དང༌། ཆོས་མེད་པར་ཐལ། མིང་དུ་བཏགས་པ་
ཙམ་དུ་ཟད་པས་སོ་ཞེས་ཆོས་དཀོན་མཆོག་ལ་དང༌། དགེ་འདུན་མེད་པར་ཐལ། གཟུགས་
ལ་སོགས་པར་དམིགས་པ་བཀག་པས་སོ་ཞེས་དགེ་འདུན་དཀོན་མཆོག་ལ་དང་། ཐབས་མཁས་
མེད་པར་ཐལ། ལམ་སྦྱིན་པ་ལ་སོགས་པ་མི་དམིགས་པས་སོ་ཞེས་ཐབས་ལ་མཁས་པ་ལ་དང་
སངས་རྒྱས་ཀྱི་མངོན་རྟོགས་མེད་པར་ཐལ། དངོས་པོ་དང་དངོས་པོ་མེད་པ་གཉིས་ཀའི་ངོ་
བོ་རྟོགས་པ་བཀག་པས་སོ་ཞེས་དེ་བཞིན་གཤེགས་པའི་མངོན་པར་རྟོགས་པ་ལ་དང་། རྟག་པ་
309

སོགས་ཕྱིན་ཅི་ལོག་མིན་པར་ཐལ། མི་རྟག་པ་ཉིད་ལ་སོགས་པ་ཡང་སྤྲོས་པ་རྣམ་པར་བཞག་
པ་ཙམ་ཡིན་པ་ཉིད་ཀྱིས་སོ་ཞེས་རྟག་པ་ལ་སོགས་པར་ཕྱིན་ཅི་ལོག་པ་ལ་དང༌། ལམ་སྒོམ་པ་
མི་འཐད་པར་ཐལ། ལམ་རྣམ་པར་འབྲས་བུ་མངོན་སུམ་དུ་མི་བྱེད་པས་སོ་ཞེས་ལམ་ལ་དང་།
སྤང་བྱ་མེད་པར་ཐལ། དོར་བྱ་མེད་པས་སོ། །གཉེན་པོ་མི་འཐད་པར་ཐལ། བླང་བྱ་མེད་
པས་སོ་ཞེས་མི་མཐུན་པའི་ཕྱོགས་དང་གཉེན་པོ་ལ་སོགས་པར་རྟོག་པ་གཉིས་དག་དང༌། མཚན་
ཉིད་མི་འཐད་པར་ཐལ། རྟེན་ཆོས་ཅན་མེད་པས་སོ་ཞེས་ཆོས་ཀྱི་མཚན་ཉིད་ལ་ངང༌། ཡུལ་
སྒོམ་པ་མི་འཐད་པར་ཐལ། བསྒོམ་བྱ་རང་དང་སྤྱིའི་མཚན་ཉིད་མི་འཐད་པས་སོ་ཞེས་སྒོམ་
པ་ལ་ལོག་པར་རྟོག་པའོ། །གཉིས་པ་ནི། བར་ཆད་མེད་པའི་ཏིང་ངེ་འཛིན་བསྐྱེད་པར་བྱའོ། །སུ་
ཞིག་གིས་ཞེ་ན། ་བྱང་ཆུབ་སེམས་དཔའ་དགེ་བ་འདོད་པ་རྣམས་ཀྱིས་སོ། །ཐབས་གང་གིས་
ཞེ་ན། འགལ་རྐྱེན་ལོག་རྟོག་དེ་ལྟ་བུ་རྣམ་པ་སྟོང་དུ་བསལ་བ་སྔོན་དུ་འགྲོ་བའི་སྒོ་ནས། མཐུན་
རྐྱེན་དམིགས་རྣམ་ལ་ངེས་པ་རྣམ་པ་ཐམས་ཅད་དུ་ཡང་དག་པར་བསྐྱེད་ནས་སོ། །ལོག་རྟོག་
ཇི་ལྟར་སེལ་ཞེ་ན། བདེན་པ་གཉིས་ཀ་ལ་བརྟེན་པ་ཐབས་ལ་མཁས་པས་སེལ་དགོས་ཏེ། རྩོད་
པའི་ཚུལ་བདེན་གཉིས་གང་རུང་རེ་ལ་བརྟེན་པའི་ཁས་བླངས་རྟགས་སུ་བཀོད་ནས་ཅིག་ཤོས་
སུན་འབྱིན་པར་བྱེད་པ་དེ་བས་ན་ཀན་རྫོབ་སྒོ་ཅན་གྱི་ཀླན་ཀ་ལ་གོ་རིམ་བཞིན་དུ་དོན་དམ་དང༌།
དོན་དམ་སྒོ་ཅན་གྱི་ཀླན་ཀ་ལ་ཀུན་རྫོབ་ཀྱི་སྒོ་ནས་ཁྱབ་པ་མ་ངེས་པའི་ལན་གདབ་དགོས་པས་
སོ༑ ༑ངག་དོན་ནི། བར་ཆད་མེད་རྩེ་བསྐྱེད་པར་འདོད་པའི་བྱང་སེམས་ཆོས་ཅན། ཁྱོད་
ཀྱིས་བར་ཆད་མེད་རྩེ་བསྐྱེད་པའི་འགལ་རྐྱེན་སེལ་ཞིང་མཐུན་རྐྱེན་ངེས་པར་བསྐྱེད་པ་ལ་བདེན་
གཉིས་རྣམ་འབྱེད་ཀྱི་ཐབས་ལ་མཁས་དགོས་ཏེ། ཁྱོད་ཀྱིས་བདེན་གཉིས་འགལ་བར་བརྩོད་
པའི་དོན་དམ་སྒོམ་ཅན་གྱི་ཀླན་ཀ་ལ་ཀུན་རྫོབ་དང༌། ཀུན་རྫོབ་སྒོ་ཅན་གྱི་ཀླན་ཀ་ལ་དོན་དམ་
གྱི་སྒོ་ནས་ལན་གདབ་དགོས་པའི་ཕྱིར། གསུམ་པ་སྐབས་བསྡུ་བ་ནི། ཤེར་ཕྱིན་པའི་མན་ངག་
གི་བསྟན་བཅོས་མངོན་པར་རྟོགས་པའི་རྒྱན་གྱི་འགྲེལ་བ་དོན་གསལ་བའི་རྣམ་བཤད་རྟོགས་པར་
དཀའ་བའི་སྣང་བ་ལས་སྐབས་ལྔ་པའི་རྣམ་པར་བཤད་པའོ། །
310

གསུམ་པ་བརྟན་པ་ཐོབ་པའི་དོན་དུ་སྒོམ་པ་མཐར་གྱིས་པའི་སྦྱོར་ཁ་ལ་གསུམ། འབྲེལ་
བཀོད་པས་འཚམས་སྦྱར། འབྲེལ་པ་ཅན་གྱི་རབ་བྱེད་བཤད། སྐབས་བསྡུ་བའོ། །དང་པོ་
ལ༑ རྩེ་སྦྱོར་གྱི་འོག་ཏུ་མཐར་གྱིས་པའི་མངོན་པར་རྟོགས་པ་འཆད་པའི་རྒྱུ་མཚན་ཡོད་དེ།
རྩེ་མོའི་མངོན་པར་རྟོགས་པ་ཐོབ་པའི་བྱང་སེམས་ཀྱིས་མཁྱེན་གསུམ་གྱི་མཚན་ཉིད་སོགས་སོ་
སོ་བ་ཐོས་བསམ་གྱིས་གཏན་ལ་ཕབ་པ་དང༌། མཁྱེན་གསུམ་རྣམ་པར་བསྡུས་པ་ཉམས་སུ་བླངས་
པའི་སྐབས་ཉིད་དུ་རྟོགས་པའི་དོན་རྣམས་གོ་རིམ་བཞིན་དུ་ཡིད་ལ་སླངས་ནས་བརྟན་པར་བྱ་
བའི་ཕྱིར་རྣམ་པར་སྒོམ་པར་བྱེད་པའི་རྒྱུ་མཚན་གྱིས་དེ་ལྟར་བཤད་པའི་ཕྱིར། གཉིས་པ་ལ།
རྩ་བ་ནི། སྦྱོར་བ་ཕུན་ཚོགས་སྦྱིན་པ་ནས་ཤེས་རབ་ཀྱི་བར་དག་དང་། བསམ་པ་ཕུན་ཚོགས་
སངས་རྒྱས་ལ་སོགས་རྗེས་སུ་དྲན་པ་དྲུག་དང་། དེ་དག་རྣམ་པར་དག་བྱང་ཆོས་ཐམས་ཅད་
བདེན་པའི་དངོས་པོ་མེད་པའི་ངོ་བོ་ཉིད་ཀྱིས་སྔར་རྟོགས་ཟིན་གོམས་པར་བྱེད་པའི་སྦྱོར་བ་དེ་
ཆོས་ཅན། མཐར་གྱིས་པའི་བྱ་བར་བཞེད་དེ། ཐེག་ཆེན་གྱི་ཐབས་ཤེས་ཀྱིས་སྔར་ཐོབ་ཟིན་
རྣམས་བརྟན་པོར་བྱ་བའི་ཕྱིར་དུ་སྒོམ་པའི་བྱང་སེམས་ཀྱི་རྣལ་འབྱོར་ཡིན་པའི་ཕྱིར། འགྲེལ་
བ་ལ་གསུམ་ལས། སྦྱོར་བ་ཕུན་ཚོགས་ནི། སྦྱིན་པའི་ཕ་རོལ་ཕྱིན་པ་ལ་སོགས་པ་འཁོར་གསུམ་
རྣམ་པར་དག་པས་རབ་ཏུ་ཕྱེ་བ་དྲུག་རྣམ་པ་ཐམས་ཅད་དུ་ཡོངས་སུ་རྫོགས་པས་ས་བཅུ་ཡང་
དག་པར་སྒྲུབ་པར་བྱེད་པའི་བྱང་སེམས་སྦྱོར་ལམ་པའི་རྣལ་འབྱོར་གང་ཡིན་པ་དེ་ནི་ཆོས་ཅན།
སྐབས་འདིར་མཐར་གྱིས་བའི་བྱ་བར་བཞེད་པ་ཡིན་ཏེ། རང་གིས་སྔར་ཐོབ་ཟིན་པའི་ཐབས་
ཤེས་རྣམས་ཁྱད་པར་དུ་གྱུར་བའི་སྒོ་ནས་བརྟན་པོར་བྱ་བའི་ཕྱིར་དུ་སྒོམ་པའི་བྱང་སེམས་ཀྱི་
རྣལ་འབྱོར་ཡིན་པའི་ཕྱིར། ས་བཅུ་རྫོགས་པ་ལ་ཕར་ཕྱིན་བཅུ་རྫོགས་པ་དགོས་པ་མིན་ནམ་
ཞེ་ན། སྐྱོན་མེད་དོ། ཕ་རོལ་ཕྱིན་པ་ལྷག་མ་བཞི་ནི་ཤེར་ཕྱིན་པའི་ནང་དུ་འདུས་པར་རོ། །གཉིས་
པ་བསམ་པ་ཕུན་ཚོགས་ལ། རྟེན་དཀོན་མཆོག་དྲན་པ་ནི། དྲན་པ་ཉེ་བར་བཞག་པ་ལ་སོགས་
པ་དང་། བྱང་ཆུབ་ཀྱི་ཡན་ལག་གི་རྣམ་པ་དང༌། འཕགས་པའི་ལམ་ཡན་ལག་བརྒྱད་པ་སྟེ་
ལམ་གསུམ་དོན་དམ་པར་དྲན་པ་མེད་ཅིང་ཀུན་རྫོབ་ཏུ་རྒྱུ་ལམ་གསུམ་པོ་དེའི་མཚན་ཉིད་ཀྱི་
311

སྒོ་ནས་འབྲས་བུ་སངས་རྒྱས་རྗེས་སུ་དྲན་པ་རྣམ་པ་གསུམ་པོ་གོ་རིམ་བཞིན་དུ་ངེས་པར་འབྱེད་
པའི་ཆ་དང་མཐུན་པ་དང་། མཐོང་བ་དང༌། སྒོམ་པའི་ལམ་རྗོད་པར་བྱེད་པ་ཡིན་ལ། ངག་
དོན་ནི། དྲན་པ་ཉེར་གཞག་སོགས་ཀྱི་སྒོ་ནས་སངས་རྒྱས་རྗེས་སུ་དྲན་པར་བྱེད་པའི་སྦྱོར་ལམ་
གང་ཡིན་པ་དེ་ནི་ཆོས་ཅན། ཆོས་རྟགས་སྔར་དང་འདྲ། འོག་མ་ཐམས་ཅད་ལ་ཡང་ངག་
དོན་འདི་བཞིན་དུ་ཕྲལ་ཏེ་དགོད་པར་བྱའོ། །དགེ་བ་དང་མི་དགེ་བ་དང་ལུང་དུ་མ་བསྟན་པའི་
ཆོས་སྔར་བཤད་པ་དེ་བཞིན་དུ་དོན་དམ་པར་དྲན་པ་མེད་ཅིང་ཀུན་རྫོབ་ཏུ་མཚན་ཉིད་ཀྱི་སྒོ་ནས་
རྗེས་སུ་དྲན་པ་དང་། སྔ་མ་བཞིན་དུ་བྱང་ཆུབ་སེམས་དཔའ་འཕགས་པ་ཕྱིར་མི་ལྡོག་པ་དགེ་
འདུན་རྗེས་སུ་དྲན་པ་དང་དེ་བཞིན་དུ་ལམ་གྱི་གཞི་ཚུལ་ཁྲིམས་དང་། ལམ་གྱི་ཡན་ལག་གཏོང་
བ་དང༌། ལམ་ཉམས་སུ་ལེན་པའི་དཔང་པོ་ལྷར་སྐྱེས་པའི་འཕགས་པ་རྣམས་དྲན་ཅིང་ཀུན་
རྫོབ་ཏུ་མཚན་ཉིད་ཀྱི་སྒོ་ནས་རྗེས་སུ་དྲན་པའོ། །གསུམ་པ་དེ་དག་རྣམ་པར་དག་པར་བྱེད་པའི་
སྦྱོར་བ་ནི། གཟུགས་ལ་སོགས་པའི་ཆོས་ཐམས་ཅད་བདེན་པའི་དངོས་པོ་མེད་པའི་ངོ་བོ་ཉིད་
དུ་སྔར་ཁོང་དུ་ཆུད་པས་ཕྱིས་རྟོགས་ཟིན་གོམས་པར་བྱེད་པ་གང་ཡིན་པ་དེ་ནི་ཆོས་ཅན། སྐབས་
འདིར་མཐར་གྱིས་པའི་བྱ་བར་བཞེད་པ་ཡིན་ཏེ། རྟགས་ནི་སྔར་ལྟར་རོ། །གསུམ་པ་ནི་ཤེར་
ཕྱིན་པའི་མན་ངག་གི་བསྟན་བཅོས་མངོན་པར་རྟོགས་པའི་རྒྱན་གྱི་འགྲེལ་བ་དོན་གསལ་བའི་
རྣམ་བཤད་རྟོགས་པར་དཀའ་བའི་སྣང་བ་ལས་སྐབས་དྲུག་པའི་རྣམ་པར་བཤད་པའོ།། །།
༈ བཞི་པ་བརྟན་པ་ཐོབ་ནས་སྒོམ་པ་སྐད་ཅིག་མའི་སྦྱོར་བ་ལ། འབྲེལ་བཀོད་པས་
འཚམས་སྦྱར། འབྲེལ་བ་ཅན་གྱི་རབ་བྱེད་བཤད། སྐབས་བསྡུ་བའོ། །དང་པོ་ནི། མཐར་
གྱིས་པའི་འོག་ཏུ་སྐད་ཅིག་མ་གཅིག་པ་མངོན་པར་རྫོགས་པར་བྱང་ཆུབ་པའི་སྦྱོར་བ་འཆད་པའི་
རྒྱུ་མཚན་ཡོད་དོ། མཐར་གྱིས་པའི་མངོན་པར་རྣམ་པར་སྒོམ་པ་ན། སྔར་ཐོབ་པ་དེ་དག་
ཉིད་སྐད་ཅིག་མ་གཅིག་གིས་བསྒོམས་པས་དེ་ལྟར་བཤད་པ་ཡིན་པའི་ཕྱིར་རོ།།དེ་ལྟར་སྒོམ་ནུས་
ཏེ༑ བརྟན་པ་ཐོབ་པའི་དོན་དུ་ཤིན་ཏུ་གོམས་པར་བྱས་པའི་ཕྱིར་རོ། །གཉིས་པ་ལ་སྤྱིའི་དོན་
དང༌། ཚིག་གི་དོན་གཉིས་ལས། དང་པོ་ནི། སྐད་ཅིག་མའི་སྦྱོར་བ་བཞི་པོ་འདི་དག་དབྱེ་
312

གཞི། གང་ལ་ཚུལ་ཇི་ལྟར་དབྱེ་ཞེ་ན། དབྱེ་གཞི་ནི་ས་བཅུ་རྒྱན་མཐའི་ཡེ་ཤེས་སོ། །དབྱེ་
ན་རྣམ་པར་སྨིན་པ་མིན་པ་དང༌། རྣམ་པར་སྨིན་པ་དང༌། མཚན་ཉིད་མེད་པ་དང་། གཉིས་
སུ་མེད་པའི་སྐད་ཅིག་སྦྱོར་བཞིའོ། །ཇི་ལྟར་འབྱེད་པའི་ཚུལ་ནི། རྒྱུན་མཐའི་ཡེ་ཤེས་གཅིག་
ཉིད་ཀྱང་ཡོན་ཏན་མངོན་དུ་བྱེད་ཚུལ་དང༌། ཡུལ་རྟོགས་ཚུལ་གྱི་ལྡོག་པས་བཞིར་ཕྱེ་བ་ཡིན་
ཏེ༑ དེ་ཡང་འདི་ལྟར་ས་བདུན་པ་མན་ཆད་ཀྱི་ཟག་མེད་ཀྱི་ཡོན་ཏན་རྣམས་ནི་འབད་རྩོལ་གྱིས་
བསྐྱེད་པར་བྱ་བ་ཡིན་པའི་ཕྱིར། རྣམ་པར་སྨིན་པ་མིན་པ་ཞེས་བྱ་ལ། དེ་དག་མངོན་དུ་བྱེད་
པའི་ལྡོག་པ་ནས་རྣམ་པར་སྨིན་པ་མེད་པའི་སྐད་ཅིག་སྦྱོར་ཞེས་བྱའོ། །དག་སའི་ཟག་མེད་ཀྱི་
ཡོན་ཏན་རྣམས་ནི་འབད་མེད་དུ་ཐོབ་པའི་ཕྱིར་རྣམ་པར་སྨིན་པ་ཞེས་བྱ་ལ། དེ་དག་རིགས་
མངོན་དུ་བྱེད་པའི་ལྡོག་པ་ནས་རྣམ་པར་སྨིན་པའི་སྐད་ཅིག་སྦྱོར་ཞེས་བྱའོ། །དེ་བཞིན་དུ་ཀུན་
བྱང་གི་ཆོས་བདེན་པའི་མཚན་ཉིད་མེད་པར་ཤེས་པའི་ལྡོག་པ་ནས་མཚན་ཉིད་མེད་པའི་སྐད་
ཅིག་སྦྱོར་དང་། ཆོས་ཐམས་ཅད་གཟུང་འཛིན་གཉིས་སུ་མེད་པར་རྟོགས་པའི་ལྡོག་པ་ནས་
གཉིས་སུ་མེད་པའི་སྐད་ཅིག་སྦྱོར་ཞེས་བྱའོ། །མངོན་དུ་བྱེད་ཚུལ་ནི་རྒྱན་མཐའ་ཡེ་ཤེས་ཀྱི
སྔར་སློབ་ལམ་གྱི་གནས་སྐབས་སུ་ཐོབ་པའི་ཟག་མེད་ཀྱི་ཡོན་ཏན་གྱི་རིགས་གཅིག་མངོན་དུ་
བྱས་པའི་དུས་དེའི་ཚེ་སློབ་ལམ་དུ་ཐོབ་པའི་ཟག་མེད་ཀྱི་ཡོན་ཏན་གྱི་རིགས་ཐམས་ཅད་སྐད་
ཅིག་གཅིག་ལ་མངོན་དུ་བྱེད་ཅིང༌། དེའི་སྐད་ཅིག་གཉིས་པ་དེ་རྣམ་མཁྱེན་གྱི་ཡེ་ཤེས་སུ་སྐྱེ་
བ་ཡིན་ནོ། །དེའི་ཕྱིར་མདོ་ལས་སྐད་ཅིག་གཅིག་དང་ལྡན་པའི་ཤེས་རབ་ཀྱིས་ཆོས་ཐམས་
ཅད་རྣམ་པ་ཐམས་ཅད་དུ་མངོན་པར་རྫོགས་པར་བྱང་ཆུབ་ཅེས་གསུངས་སོ། དེ་ལྟར་མངོན་
དུ་བྱེད་ནུས་པའི་རྒྱུ་མཚན་སོགས་ནི་ཚིག་དོན་གྱིས་རྟོགས་པར་འགྱུར་རོ། གཉིས་པ་ནི། སྦྱོར་
བ་དེ་ཡང་ལྡོག་པའི་མཚན་ཉིད་ཀྱི་རྣམ་པ་བཞི་ཡོད་པ་ལས་དང་པོ་རྣམ་པར་སྨིན་པ་མིན་པའི་
སྐད་ཅིག་སྦྱོར་ལ། དངོས་དང་། དེ་མཚོན་བྱེད་ཀྱི་དཔེ་གཉིས། དང་པོ་ལ་འཚམས་སྦྱར་ནི།
དང་པོ་སོགས་སོ། རྩ་བའི་ཚིག་དོན་འགྲེལ་པས་འཆད་པ་ནི། ཐུབ་པ་བྱང་ཆུབ་སེམས་དཔའ་
རྒྱུན་མཐའ་བའི་རྟོགས་པ་ནི་ཆོས་ཅན། སྐད་ཅིག་མ་གཅིག་པའི་མངོན་པར་རྫོགས་པར་བྱང་
313

ཆུབ་པའི་སྦྱོར་བ་དང་པོར་ཤེས་པར་བྱ་སྟེ། རྣམ་པར་སྨིན་པ་མིན་པའི་ཟག་མེད་ཀྱི་ཆོས་རིགས་
གཅིག་མངོན་དུ་བྱས་པའི་དུས་སུ་ཀུན་མངོན་དུ་བྱེད་ནུས་པའི་སློབ་ལམ་གྱི་ཡེ་ཤེས་མཐར་ཐུག་
ཡིན་པའི་ཕྱིར། ཚུལ་ཇི་ལྟར་མངོན་དུ་བྱེད་ན། མང་པོ་ཡུལ་དུ་བྱེད་པའི་ཤེས་པས་གཅིག་
ཡུལ་དུ་བསྡུས་པ་ཡོད་པ་འབའ་ཞིག་ཏུ་མ་ཟད་ཀྱི་འོན་ཀྱང་ཟག་མེད་ཀྱི་ཆོས་གཅིག་ཡུལ་དུ་བྱེད་
པའི་ཡེ་ཤེས་ཀྱིས་དུ་མ་ཡུལ་དུ་བྱེད་པ་ཡོད་དེ། སྦྱིན་པ་ལ་སོགས་པའི་ཡེ་ཤེས་གཅིག་དམིགས་
པར་བྱ་བའི་ཡུལ་དུ་བྱེད་པ་རྒྱུན་མཐའི་སྐད་ཅིག་མ་གཅིག་པའི་ཡེ་ཤེས་དངོས་པོ་རྣམས་ཀྱི་རང་
བཞིན་སོ་སོར་ངེས་པར་འཛིན་པའི་ཕྱིན་ཅི་ལོག་དང་བྲལ་བ་ངོ་བོས་སྦྱིན་པ་ལ་སོགས་པ་ནས་
དཔེ་བྱད་བཟང་པོ་བརྒྱད་ཅུའི་བར་གྱི་མཚན་ཉིད་ཀྱི་ཆོས་རྣམས་ཡུལ་དུ་བསྡུས་པའི་ཕྱིར། དེ་
ནས་གཞུང་འདིའི་དོན་ནི་འདི་ལྟར་བཤད་པར་བྱ་བ་ཡིན་གྱི། ཡུལ་ཅན་གྱིས་གཅིག་མངོན་དུ་
བྱས་པ་ནི་ཀུན་མངོན་དུ་བྱེད་ནུས་ཏེ། ཡུལ་གཅིག་གིས་ཀུན་བསྡུས་པའི་ཕྱིར་ཞེས་པ་ལ་སྦྱོར་
བ་ནི། བློ་ཆོས་དང་དོན་ཆོས་ཁྱད་པ་མེད་པར་འཁྲུལ་བའི་ནོར་བ་ཆེན་པོ་ཡིན་ལ། ཟག་མེད་
ཀྱི་ཡེ་ཤེས་གཅིག་མངོན་དུ་བྱས་པ་ན་ཀུན་མངོན་ཏུ་བྱེད་ནུས་པའི་རྒྱུ་མཚན་གཞུང་འོག་མ་རྩ་
འགྲེལ་གྱིས་འཆད་པ་ཡིན་ཅིང༌། འདིར་ནི་དེའི་སྒྲུབ་བྱ་ཉིད་འཆད་པ་ཡིན་ནོ། གཞན་ཡང་
གཅིག་ཡུལ་དུ་བྱེད་པའི་ཡེ་ཤེས་ཀྱིས་ཀུན་ཡུལ་དུ་བྱེད་པ་ཡོད་པར་ལུང་གིས་ཀྱང་འགྲུབ་སྟེ།
འཕགས་པ་ལྷའི་གཞུང་ལུགས་ལས་ཆོས་ཀྱི་དབྱིངས་ཀྱི་རང་གི་ངོ་བོར་གཅིག་པ་ལ་དགོངས་
ནས། ཆོས་དབྱིངས་དེ་དངོས་པོ་གཅིག་གི་དེ་བཞིན་ཉིད་ཡིན་པར་མ་ཟད་དངོས་པོ་ཀུན་གྱི་ངོ་
བོ་ཉིད་ཡིན་ལ། དངོས་པོ་ཀུན་གྱི་དེ་བཞིན་ཉིད་ཡིན་པར་མ་ཟད་དངོས་པོ་གཅིག་གི་ངོ་བོ་ཉིད་
ཀྱང་ཡིན་པས་གང་གིས་དངོས་པོ་གཅིག་གི་གནས་ལུགས་སུ་གྱུར་བའི་དེ་བཞིན་ཉིད་མངོན་སུམ་
དུ་མཐོང་བ་དེ་ཡིས་དངོས་པོ་ཀུན་གྱི་དེ་བཞིན་ཉིད་མངོན་སུམ་དུ་མཐོང་ངོ་། ཞེས་འབྱུང་བའི་
ཕྱིར་རོ། དེས་ན་ལུང་འདིས་ཆོས་ཉིད་དངོས་པོ་གཅིག་གི་གནས་ལུགས་ཡིན་པ་ལྟར་དངོས་
པོ་ཀུན་གྱི་གནས་ལུགས་ཡིན་ཅེས་སྟོན་པ་ཡིན་གྱི། ཊཱིཀ་བྱེད་གཞན་དག་གིས་འཆད་པ་ལྟར་
དངོས་པོ་གཅིག་གི་ཆོས་ཉིད་དེ་དངོས་པོ་ཀུན་གྱི་ཆོས་ཉིད་ཡིན་ཅེས་པར་བཤད་ན། བུམ་པའི་
314

སྟེང་དུ་བདེན་པར་གྲུབ་པ་བཀག་པའི་ཆ་དེ་ཀ་བའི་སྟེང་དུ་བདེན་པར་གྲུབ་པ་བཀག་པའི་ཆ་ཡིན་
པ་སོགས་སུ་འགྱུར་བས་གྲངས་ཅན་གྱི་སྤྱི་གཙོ་བོ་དང་། ཁྱད་པར་ཅུང་ཟད་ཀྱང་མེད་ལ། ཁ་
ཅིག་དོན་དམ་པར་དངོས་པོ་གཅིག་གི་ངོ་བོ་ཉིད་དངོས་པོ་ཀུན་གྱི་ངོ་བོ་ཉིད་དུ་འདུས་ཞེས་འཆད་
པ་ཡང་མི་འཐད་དེ། དོན་དམ་པར་དངོས་པོ་གཅིག་གི་ངོ་བོ་ཉིད་གཞི་མ་གྲུབ་པས་དངོས་པོ་
ཀུན་གྱི་ངོ་བོ་ཉིད་དུ་འདུས་པ་འགལ་བའི་ཕྱིར་རོ། གཉིས་པ་འཚམས་སྦྱར་ནི། ཡང་ཇི་ལྟར་
སོགས་སོ། རྩ་བའི་ཚིག་དོན་འགྲེལ་བས་འཆད་པ་ནི། བྱང་སེམས་རྒྱུན་མཐའ་པ་ཆོས་ཅན།
སྐད་ཅིག་མ་གཅིག་ཁོ་ན་ལ་ཟག་པ་མེད་པའི་ཡེ་ཤེས་གཅིག་དམིགས་ན་དེ་དང་རིགས་མཐུན་
༥
པ་མངོན་དུ་བྱེད་ནུས་པའི་རྒྱུ་མཚན་ཡོད་པ་ཡིན་ཏེ། སྔོན་གྱི་སྨོན་ལམ་གྱི་འཕེན་པ་དང་། ཆོས་
ཐམས་ཅད་ཀྱི་གནས་ལུགས་ཆོས་ཀྱི་དབྱིངས་ཀྱི་རང་བཞིན་དུ་རོ་གཅིག་པར་གོམས་པ་མཐར་
ཕྱིན་པའི་མཐུས་དེ་ལྟར་ནུས་པའི་ཕྱིར། དཔེར་ན་སྐྱེས་བུ་ཞེས་སོགས་སོ། གཉིས་པ་རྣམ་པར་
སྨིན་པའི་སྐད་ཅིག་སྦྱོར་ལ། འཚམས་སྦྱར་ནི། དེ་ལྟར་སོགས་སོ། །རྩ་བའི་ཚིག་དོན་འཆད་
པ་ནི། རྒྱུན་མཐའི་ཡེ་ཤེས་ནི། ཤེར་ཕྱིན་པའི་སྐད་ཅིག་མ་གཅིག་པའི་མངོན་པར་རྫོགས་པར་
བྱང་ཆུབ་པའི་སྦྱོར་བ་གཉིས་པ་ཡིན་ཏེ༑ སྐད་ཅིག་མ་གཅིག་ཁོ་ན་ལ་རྣམ་པར་སྨིན་པའི་གནས་
སྐབས་སུ་ཐོབ་པར་གྱུར་པའི་ཟག་པ་མེད་པའི་ཆོས་རྣམས་ཀྱི་རིགས་ཐམས་ཅད་མངོན་དུ་གྱུར་
པའི་སྒོ་ནས་རྟོགས་པའི་སློབ་ལམ་གྱི་ཡེ་ཤེས་མཐར་ཐུག་ཡིན་པའི་ཕྱིར། ནམ་གྱི་ཚེ་རྟོགས་
ཞེ་ན། གང་གི་ཚེ་བྱང་ཆུབ་སེམས་དཔའ་གཉེན་པོ་བསྒོམས་པས་མི་མཐུན་པའི་ཕྱོགས་ཐམས་
ཅད་དང་བྲལ་བ་ན་རྣམ་པར་བྱང་བའི་ཕྱོགས་རྣམ་པར་སྨིན་པ་ཆོས་ཉིད་ཀྱི་གནས་སྐབས་སུ་
ཐོབ་པའི་ཡོན་ཏན་རྣམས་དྲི་མ་ཐམས་ཅད་དང་བྲལ་བས་སྟོན་ཀའི་ཟླ་བའི་འོད་བཞིན་དུ་དཀར་
བའི་ངོ་བོ་ཉིད་དུ་སྐྱེས་པ་དེའི་ཚེའོ། གསུམ་པ་མཚན་ཉིད་མེད་པའི་སྐད་ཅིག་སྦྱོར་ལ།. འཚམས་
སྦྱར་ནི། དེ་ལྟར་སོགས་སོ། རྩ་བའི་ཚིག་དོན་འཆད་པ་ནི། རྒྱུན་མཐའི་ཡེ་ཤེས་ཆོས་ཅན།
སྐད་ཅིག་མ་གཅིག་པ་མངོན་པར་རྫོགས་པ་བྱང་ཆུབ་པའི་སྦྱོར་བ་གསུམ་པ་ཡིན་ཏེ། སྦྱིན་པ་
ལ་སོགས་པ་ཞེས་པ་ནས་མཚན་ཉིད་མེད་པ་ཉིད་དུ་ཤེས་པའི་སློབ་ལམ་གྱི་རྣལ་འབྱོར་མཐར་
315

ཐུག་ཡིན་པས་ནའོ། དེ་ལྟར་ཤེས་ནུས་པའི་རྒྱུ་མཚན་ཡོད་དེ། སྔོན་ཆོས་ཐམས་ཅད་ཅེས་པ་
ནས་སྒྲུབ་པས་ཡུན་རིང་དུ་གནས་པའི་རྒྱུ་མཚན་གྱིས་དེ་ལྟར་ཤེས་པའི་ཕྱིར། བཞི་པ་གཉིས་
སུ་མེད་པའི་སྐད་ཅིག་སྦྱོར་ལ། འཚམས་སྦྱོར་ནི། དེ་ལྟར་སོགས་སོ། རྩ་བའི་ཚིག་དོན་འཆད་
པ་ནི། རྒྱུན་མཐའི་ཡེ་ཤེས་ཆོས་ཅན། སྐད་ཅིག་མ་གཅིག་པའི་མངོན་པར་རྫོགས་པར་བྱང་
ཆུབ་པའི་སྦྱོར་བ་བཞི་པ་ཡིན་ནོ། །ཆོས་རྣམས་ཀྱི་དེ་ཁོ་ན་ཉིད་གཉིས་སུ་མེད་པའི་ཚུལ་དུ་སྐད་
ཅིག་མ་གཅིག་ཁོ་ནས་རྟོགས་པའི་སློབ་ལམ་གྱི་རྣལ་འབྱོར་མཐར་ཐུག་ཡིན་པས་ནའོ། དེ་ལྟར་
རྟོགས་ནུས་པའི་རྒྱུ་མཚན་ཡོད་དེ། ཡུན་རིང་མོ་ཞེས་པ་ནས་ཆོས་ཐམས་ཅད་ཀྱང་གཟུང་འཛིན་
གཉིས་སུ་བདེན་པ་དང་བྲལ་བ་དེ་ལྟ་བུའི་ཆོས་ཉིད་ཡིན་ནོ་ཞེས་རྟོགས་ནུས་པའི་ཕྱིར། གསུམ་
པ་སྐབས་བསྡུ་བ་ནི། ཤེར་ཕྱིན་པའི་མན་ངག་གི་བསྟན་བཅོས་མངོན་པར་རྟོགས་པའི་རྒྱན་གྱི་
འགྲེལ་པ་དོན་གསལ་པའི་རྣམ་བཤད་རྟོགས་པར་དཀའ་བའི་སྣང་བ་ལས་སྐབས་བདུན་པའི་རྣམ་
པར་བཤད་པའོ།། །། གསུམ་པ་ཐོབ་བྱའི་འབྲས་བུ་ཆོས་ཀྱི་སྐུ་ལ། འབྲེལ་བཀོད་པས་འཚམས་
སྦྱར། འབྲེལ་བ་ཅན་གྱི་རབ་བྱེད་བཤད། སྐབས་བསྡུ་བ་དང་གསུམ་ལས། དང་པོ་ནི། སྐད་
ཅིག་སྦྱོར་གྱི་འོག་ཏུ་ཆོས་སྐུ་གསུངས་པའི་རྒྱུ་མཚན་ཡོད་དེ། སྐད་ཅིག་མ་གཅིག་པའི་མངོན་
པར་རྫོགས་པར་བྱང་ཆུབ་པ་རྣམ་པར་སྒོམ་པའི་སྐད་ཅིག་མ་གཉིས་པ་ལ། ཆོས་ཀྱི་སྐུར་མངོན་
པར་རྫོགས་པར་བྱང་ཆུབ་པ་འབྱུང་བའི་རྒྱུ་མཚན་གྱིས་ཡིན་པའི་ཕྱིར།
གཉིས་པ་ལ་སྤྱི་དང་། ཡན་ལག་གི་དོན་ནོ། དང་པོ་ལ་སྐུ་དང་། ཡེ་ཤེས་དང་། འཕྲིན་
ལས་ཀྱི་རྣམ་པར་བཞག་པ་གསུམ་མོ། དང་པོ་ལ་དབྱེ་བ་དང༌། ཕྱེ་བ་སོ་སོའི་ངོ་བོ་དང་། དངོས་
བཏགས་དཔྱད་པ་བ་དང་གསུམ་མོ། དང་པོ་ནི། གཞན་དག་ན་རེ། འཕགས་པ་ལྟར་ན།
བོ་ཉིད་སྐུ་དང་། ལོངས་སྤྱོད་རྫོགས་པའི་སྐུ་དང་སྤྲུལ་བའི་སྐུ་སྟེ་གསུམ་ཁོ་ནར་ངེས་པ་ཡིན་
ལ༑ སློབ་དཔོན་ལྟར་ན་ཟག་མེད་ཀྱི་ཡེ་ཤེས་ཉེར་གཅིག་པོ་རྣམས་ཆོས་ཀྱི་སྐུ་ཞེས་སྐུ་ལོགས་
པར་རྣམ་པར་བཞག་ནས་སྐུ་བཞི་ཁོ་ནར་བཞེད་ཀྱི། སྐུ་གསུམ་དུ་མི་བཞེད་དོ་ཞེས་ཟེར་རོ། །དེ་
ནི་མི་འཐད་དེ། སློབ་དཔོན་སྐུ་གསུམ་དུ་མི་བཞེད་ན། འགྲེལ་ཆེན་དུ། རྣམ་པ་ཀུན་གྱི་མཆོག་
316

ལྡན་སྐུ་ནི་གསུམ་པོ་ངེས་པར་ཐོབ་པར་ཤོག །ཅེས་གསུངས་པ་དང་དངོས་སུ་འགལ་ལོ། །འཕགས་
པ་ཡང་རྫོགས་པའི་སངས་རྒྱས་ཀྱི་ཟག་མེད་ཀྱི་ཡེ་ཤེས་རྣམས་ངོ་བོ་ཉིད་སྐུ་དང་། གཟུགས་
སྐུ་གང་ཡང་མིན་པའི་སྐུ་ལོགས་པར་བཞེད་དགོས་ཏེ། གཞན་དུ་ན་རྫོགས་པའི་སངས་རྒྱས་
ཀྱི་རྣམ་མཁྱེན་ལ་སོགས་པའི་རྟོགས་པའི་ཆ་ཐམས་ཅད་སྐུ་མིན་པར་ཐལ་བའི་ཕྱིར་རོ། །འདི་
ལ་ཁ་ཅིག་འཕགས་པ་ལྟར་ན། ཟག་མེད་ཀྱི་ཡེ་ཤེས་རྣམས་ངོ་བོ་ཉིད་སྐུའི་ཡོན་ཏན་ཡིན་ཅིང་།
ཡོན་ཏན་ཡང་ཡོན་ཏན་ཅན་གྱི་ཁོངས་སུ་འདུས་པས་སྐུ་ལོགས་པར་མི་འཐད་པ་ཡིན་ནོ་ཟེར་
རོ༑ ༑དེ་ལྟ་ན་གཟུགས་སྐུ་གཉིས་ཀྱང་སྐུ་ལོགས་པར་མི་འཐད་པར་འགྱུར་ཏེ། ངོ་བོ་ཉིད་
སྐུ་དང་། གཟུགས་སྐུ་རང་བཞིན་དང་རང་བཞིན་ཅན་ཡིན་པས་ཁོངས་སུ་འདུ་བའི་ཕྱིར་འཁོར་
གསུམ་ཁས་སོ། །གཞན་ཡང་འཕགས་པ་ལྟར་ན། ཆོས་སྐུ་ཡིན་ན་སྐུ་མིན་པས་ཁྱབ་པར་ཐལ་
ཏེ༑ ཆོས་སྐུ་ཡིན་ན་ངོ་བོ་ཉིད་སྐུ་ཡིན་པས་ཁྱབ་པར་བཞེད་ཅིང་སྐུའི་དོན་ནི་ལུས་ཀྱི་དོན་ནམ།
ངོ་བོ་ཉིད་སྐུ་ལ་སྐུ་ཞེས་པའི་སྒྲ་སྦྱར་བ་དེ་བཏགས་པ་བའི་དབང་དུ་བྱས་པར་བཞེད་པའི་ཕྱིར་
ཏེ༑ ཉི་ཁྲི་སྣང་བར། དེ་ལ་སྐུ་ཞེས་བརྗོད་པ་ནི། སྔོན་གྱི་གནས་སྐབས་ཀྱི་རྗེས་སུ་འབྲང་
ནས་ཉེ་བར་བཏགས་པ་ཡིན་པར་རིགས་པར་བྱའོ།།ཞེས་གསུངས་པས་སོ། །དེ་བས་ན་འཕགས་
པ་དང་སློབ་དཔོན་གཉིས་ཀ་ཡང་། མདོར་བསྡུ་ན་རང་དོན་ཆོས་ཀྱི་སྐུ་དང་། གཞན་དོན་གཟུགས་
ཀྱི་སྐུ་གཉིས་སུ་བསྡུ་བ་དང༌། གཟུགས་སྐུ་ལ་ལོངས་སྤྲུལ་གཉིས་སུ་ཕྱེ་བས་སྐུ་གསུམ་དང༌།
ཆོས་སྐུ་ལ་སྤངས་པའི་ངོ་བོ་ཉིད་ཀྱི་སྐུ་དང༌། རྟོགས་པ་ཟག་མེད་ཀྱི་ཡེ་ཤེས་གཉིས་སུ་ཕྱེ་བས་
སྐུ་བཞིར་དབྱེར་རུང་བར་བཞེད་པ་ལ་ནི་ཁྱད་པར་ཅུང་ཟད་ཀྱང་མེད་ལ། འོན་ཀྱང་སྐབས་
འདིའི་གཞུང་གི་འཆད་ཚུལ་ལ་མི་མཐུན་པ་ཡིན་ཏེ། འདི་ལྟར་འཕགས་པ་ལྟར་ན། བྱང་ཆུབ་
ཕྱོགས་མཐུན་ཚད་མེད་དང་། ཞེས་བྱ་བ་ལ་སོགས་པ་ནི། ཐུབ་པའི་ངོ་བོ་ཉིད་སྐུ་ནི། ཞེས་
སོགས་ཀྱི་རྒྱས་བཤད་ཡིན་པས། གཞུང་དེ་གཉིས་ཀྱིས་ཟག་མེད་ཀྱི་ཡེ་ཤེས་ལ་ཆོས་སྐུར་བཞག་
པའི་སྐུ་དང་། ངོ་བོ་ཉིད་སྐུ་གཉིས་ལས་གང་རུང་ཞིག་བསྟན་ན་བསྟན་མཉམ་དུ་འདོད་དགོས་
ལ༑ དེའི་ཕྱིར་བྱང་ཆུབ་ཕྱོགས་མཐུན་ཚད་མེད་དང་། ཞེས་སོགས་ཀྱིས་ཟག་མེད་ཀྱི་ཡེ་ཤེས་
317

ལ་སྐུ་ལ་ལོགས་པར་བཞག་པའི་ཆོས་སྐུར་འཆད་པ་ཡིན་ན། ཐུབ་པའི་ངོ་བོ་ཉིད་སྐུ་ནི། སོགས་
ཀྱང་དེ་ཉིད་འཆད་པར་འགྱུར་བས། ངོ་བོ་ཉིད་སྐུ་མ་བསྟན་པར་འགྱུར་རོ། །གཞུང་སྔ་ཕྱི་
གཉིས་ཀས་ཀྱང་ངོ་བོ་ཉིད་སྐུ་ཁོ་ན་སྟོན་པ་ཡིན་ནོ། །ཞེས་བཞེད་ལ་སློབ་དཔོན་ནི་གཞུང་དེ་གཉིས་
མདོར་བསྟན་རྒྱས་བཤད་མིན་གྱི། དང་པོས་ངོ་བོ་ཉིད་སྐུ་དང་། གཉིས་པས་ཟག་མེད་ཀྱི་ཡེ་
ཤེས་ལ་ཆོས་སྐུར་བཞག་པ་དེ་ཉིད་འཆད་པ་ཡིན་པས་འདིར་སྐུ་བཞིར་ཕྱེ་བའི་དབང་དུ་བྱས་
པ་ཡིན་ནོ། །ཞེས་བཞེད་པ་ཙམ་ཡིན་ཅིང༌། དེ་དག་གི་བརྒལ་ལན་ནི་ཚིག་དོན་གྱིས་རྟོགས་
པར་ནུས་སོ། །གཉིས་པ་སོ་སོའི་ངོ་བོ་ནི། ངོ་བོ་ཉིད་སྐུའི་མཚན་ཉིད། སྟོབས་སོགས་བྲལ་
འབྲས་སུམ་ཅུ་རྩ་གཉིས་དང་ལྡན་པའི་དག་པ་གཉིས་ལྡན་གྱི་དེ་བཞིན་ཉིད། ལོངས་སྤྱོད་རྫོགས་
སྐུའི་མཚན་ཉིད། བསོད་ནམས་ཀྱི་ཚོགས་ཀྱི་རྣམ་སྨིན་གྱི་འབྲས་བུར་གྱུར་པའི་ངེས་པ་ལྔ་ལྡན་་
གྱི་གཟུགས་སྐུ་མཐར་ཐུག་སྤྲུལ་སྐུའི་མཚན་ཉིད། བསོད་ནམས་ཀྱི་ཚོགས་ཀྱི་བདག་འབྲས་
གང་ཞིག་སོ་སྐྱེ་ལས་དག་ལ་ཡང་དངོས་སུ་སྣང་བའི་གཟུགས་སྐུའོ། །བྱང་ཆུབ་ཕྱོགས་མཐུན་
ཚད་མེད་དང་། ཞེས་སོགས་ཀྱིས་བསྟན་པའི་ཆོས་སྐུའི་མཚན་ཉིད། ཡེ་ཤེས་ཀྱི་ཚོགས་ཀྱི་
རྒྱུ་མཐུན་གྱི་འབྲས་བུར་གྱུར་པའི་ཟག་མེད་ཀྱི་ཡེ་ཤེས་མཐར་ཐུག་གོ །འདི་དག་གི་སྤྲོས་པ་
རྒྱས་པར་གཞན་དུ་ཤེས་པར་བྱ་ཞིང་འདིར་མངས་པས་འཇིགས་ཏེ་མ་བྲིས་སོ། །གསུམ་པ་
དངོས་བཏགས་དཔྱད་པ་ནི། ཁ་ཅིག་ན་རེ། ངོ་བོ་ཉིད་སྐུ་སངས་རྒྱས་མིན་ཏེ། ཤེས་བྱ་མི་
མཁྱེན་པའི་ཕྱིར་རོ། །ཞེས་ཟེར་བ་ནི་བབ་ཅོལ་ཏེ། མཁྱེན་པ་མེད་པའི་ཕྱིར་རོ། །ཞེས་ཟེར་
རམ། མཁྱེན་པ་མིན་པའི་ཕྱིར་རོ་ཞེས་ཟེར། དང་པོ་ལྟར་ན་མ་གྲུབ་སྟེ། སྟོབས་སོགས་བྲལ་
འབྲས་ཀྱི་ཡོན་ཏན་ཐམས་ཅད་འདི་ལ་མངའ་བའི་ཕྱིར་དང་། རྣམ་པ་ཐམས་ཅད་མཁྱེན་པའི་
ཡེ་ཤེས་ཀྱང་འདིའི་བདག་ཉིད་ཡིན་པའི་ཕྱིར། གཉིས་པ་ལྟར་ན་གཟུགས་སྐུ་གཉིས་ཀྱང་སངས་
རྒྱས་མིན་པར་ཐལ་ལོ། །གཞན་ཡང་མི་གནས་པའི་མྱ་ངན་ལས་འདས་པ་སྟེ། ཆོས་ཐམས་
ཅད་མངོན་པར་རྫོགས་པར་བྱང་ཆུབ་པའི་བྱང་ཆུབ་ཀྱང་ཡིན་པར་ཐལ། དག་པ་གཉིས་ལྡན་
གྱི་འགོག་བདེན་སངས་རྒྱས་ཡིན་པའི་ཕྱིར་རོ། །ཡང་ཁ་ཅིག་ན་རེ། གཟུགས་སྐུ་གཉིས་ཀྱང་
318

སངས་རྒྱས་མིན་ཏེ། སངས་རྒྱས་ཀྱི་གཟུགས་བརྙན་ཙམ་ཡིན་པའི་ཕྱིར། དེ་ལྟར་ཡང་རྒྱུད་
བླར། ཇི་ལྟ་བཻཌཱུརྱས་གཞི་གཙང་མ་ལ། །ལྷ་དབང་ལུས་ཀྱི་གཟུགས་བརྙན་སྣང་བ་ལྟར། །དེ་
བཞིན་འགྲོ་སེམས་ས་གཞི་གཙང་མ་ལ། ཐུབ་པའི་དབང་པོའི་སྐུ་ཡི་གཟུགས་བརྙན་འཆར།
ཞེས་གསུངས་པས་སོ། །ཞེས་ཟེར་རོ། །དེ་ལྟ་ན་དེ་བཞིན་གཤེགས་པའི་སྐུ་ལ་ངན་སེམས་
ཀྱིས་ཁྲག་ཕྱུང་བའི་མཚམས་མེད་མི་སྲིད་པར་ཐལ་བ་དང་། སངས་རྒྱས་ཀྱི་བཀའ་མི་སྲིད་
པར་ཐལ་བ་དང་། སངས་རྒྱས་ཡིན་ན་དངོས་སུ་ཆོས་འཁོར་མི་བསྐོར་བས་ཁྱབ་པར་ཐལ་བ་
དང་། བྱང་སེམས་ལ་དངོས་སུ་སྣང་བའི་སངས་རྒྱས་མི་སྲིད་པར་ཐལ་ལོ། །རྒྱུད་བླའི་ལུང་
དེ་ནི། ཇི་ལྟར་བཻ་ཌཱུརྱའི་ས་གཞི་གཙང་མ་ལ་བརྒྱ་བྱིན་གྱི་གཟུགས་བརྙན་འཆར་གྱི་ས་ཕལ་པ་
ལ་མི་འཆར་བ་ལྟར། གདུལ་བྱའི་སེམས་ལས་དག་ཅིང་གཙང་བ་ལ་གཟུགས་སྐུའི་གཟུགས་
བརྙན་ནམ་རྣམ་པ་འཆར་གྱི་མ་དག་པ་ལ་མི་འཆར་ཞེས་པ་དང༌། རྟོག་པ་མེད་ཀྱང་གདུལ་
བྱའི་དོན་བྱེད་པའི་དཔེ་ཙམ་ཡིན་གྱི་བརྒྱ་བྱིན་གྱི་གཟུགས་བརྙན་བརྒྱ་བྱིན་མིན་པ་ལྟར། གཟུགས་
སྐུ་སངས་རྒྱས་མིན་ཞེས་སྟོན་པ་མིན་པས་སྙིང་པོ་མེད་པའི་ཚིག་གིས་རྒྱུད་མ་རུངས་པར་མ་བྱེད་
ཅིག །གཉིས་པ་ཡེ་ཤེས་ཀྱི་རྣམ་གཞག་ནི། རྫོགས་པའི་སངས་རྒྱས་ཀྱི་ཡེ་ཤེས་དེ་ཡང་སོ་སོར་
ཕྱེ་ན་རྣམ་པ་གཉིས་ཡོད་དེ། འདི་ལྟར་ཇི་ལྟ་མཁྱེན་པ་དང་ཇི་སྙེད་མཁྱེན་པའི་ཡེ་ཤེས་སོ། །དང་
པོ་ནི། རྫོགས་པའི་སངས་རྒྱས་ཀྱི་ཐུགས་རྒྱུད་ལ་ཡོད་པ་དོན་དམ་པའི་བདེན་པ་ཆོས་ཉིད་འཇལ་
བས་ཁྱད་པར་དུ་བྱས་པ་ཡིན་ལ། ཇི་སྙེད་པ་མཁྱེན་པའི་ཡེ་ཤེས་ནི། ཇི་སྙེད་པ་ཀུན་རྫོབ་ཀྱི་
བདེན་པ་ཆོས་ཅན་སྣ་ཚོགས་པ་འདི་འཇལ་བས་རབ་ཏུ་ཕྱེ་བ་ཡིན་ཅིང་། དེ་ལ་ཇི་ལྟ་བ་མཁྱེན་
པའི་ཡེ་ཤེས་ཀྱིས་ཇི་སྙེད་པ་དངོས་སུ་འཇལ་བ་མིན་ལ། ཇི་སྙེད་པ་མཁྱེན་པའི་ཡེ་ཤེས་ཀྱིས་
ཇི་ལྟ་བ་དངོས་སུ་འཇལ་བ་མིན་ནོ། །འདི་ཇི་ལྟར་ཤེས་པར་བྱ་ཞེ་ན། གལ་ཏེ་དེ་ལྟ་མིན་པར་
འཇལ་ན། ཀུན་རྫོབ་བདེན་པ་ཆོས་ཅན། ཁྱོད་དོན་དམ་བདེན་པར་ཐལ། ཁྱོད་དོན་དམ་
དཔྱོད་བྱེད་ཀྱི་ཚད་མས་དངོས་སུ་རྙེད་དོན་ཡིན་པས་ཁྱབ་པའི་ཕྱིར། མ་གྲུབ་ན་ཁྱོད་སངས་
རྒྱས་ཀྱི་ཇི་ལྟ་བ་མཁྱེན་པའི་ཡེ་ཤེས་ཀྱི་དངོས་ཀྱི་གཞལ་བྱ་ཡིན་པ་བུད་དོ། །གལ་ཏེ་དེ་ལྟ་ན་
319

དོན་དམ་དཔྱོད་བྱེད་ཀྱི་ཚད་མའི་དངོས་ཀྱི་གཞལ་བྱ་ཡིན་ན། དེས་དངོས་སུ་རྙེད་དོན་ཡིན་
དགོས་པར་སོང་བས། མྱུ་གུ་དང་བདེན་མེད་ཀྱི་ཚོགས་དོན་དེ་མྱུ་གུ་བདེན་མེད་དུ་འཇལ་བའི་
རིགས་ཤེས་རྗེས་དཔག་གིས་དངོས་སུ་རྙེད་དོན་དུ་ཐལ། དེའི་དངོས་ཀྱི་གཞལ་བྱ་ཡིན་པའི་
ཕྱིར། འདོད་ན་དོན་དམ་བདེན་པར་ཐལ་ལོ་ཞེ་ན། མི་མཚུངས་ཏེ། འདི་ལྟར་ཇོན་དམ་
དཔྱོད་བྱེད་ཀྱི་རིགས་ཤེས་རྗེས་དཔག་གི་དངོས་ཀྱི་གཞལ་བྱ་ཡིན་པ་ལ་དེས་དངོས་སུ་རྙེད་དོན་
ཡིན་པས་ཁྱབ་ཅིང་། དོན་དམ་དཔྱོད་བྱེད་ཀྱི་རྣལ་འབྱོར་མངོན་སུམ་ཚད་མས་དངོས་སུ་གཞལ་
ན་དེས་དེ་དངོས་སུ་རྙེད་དོན་ཡིན་པས་ཁྱབ་པའི་ཕྱིར་རོ། །དེར་ཐལ། དོན་དམ་དཔྱོད་བྱེད་
ཀྱི་རིགས་ཤེས་རྗེས་དཔག་ཡིན་པ་ལ། རང་གི་དངོས་ཀྱི་གཞལ་བྱ་ཡིན་ན་གཉིས་སྣང་ནུབ་པའི་
སྒོ་ནས་འཇལ་བས་མ་ཁྱབ་ཅིང་། དོན་དམ་དཔྱོད་བྱེད་ཀྱི་རྣལ་འབྱོར་མངོན་སུམ་ཡིན་ན་རང་
གི་དངོས་ཀྱི་གཞལ་བྱར་གང་སོང་ཐམས་ཅད་གཉིས་སྣང་ནུབ་པའི་སྒོ་ནས་འཇལ་བས་ཁྱབ་བའི་
ཕྱིར་དང་། ཡུལ་དེ་ལ་གཉིས་སྣང་ཡོད་ན་ཡུལ་དེ་ལ་དོན་དམ་དཔྱོད་བྱེད་ཀྱི་ཚད་མར་འགལ་
བའི་ཕྱིར་ཏེ། དོན་དམ་པའི་བདེན་པ་ནི་གཉིས་སྣང་གི་སྤྲོས་པ་མ་ལུས་པ་ཡང་ཞི་བ་ཡིན་པའི་
ཕྱིར་རོ། །དེས་ན་དེ་འདྲའི་རིག་ཤེས་དེ་ཡང་མྱུ་གུའི་སྟེང་དུ་བདེན་པ་རྣམ་པར་བཅད་ཙམ་
ལ་དོན་དམ་དཔྱོད་བྱེད་ཀྱི་ཚད་མ་ཡིན་ཀྱང༌། དེ་ལ་གཉིས་སྣང་མེད་ལ། མྱུ་གུ་དང་བདེན་
མེད་ཀྱི་ཚོགས་དོན་ལ་གཉིས་སྣང་ཡོད་ཀྱང་དོན་དམ་དཔྱོད་བྱེད་ཀྱི་ཚད་མ་མིན་ནོ། །འདི་དག་
གི་དགག་སྒྲུབ་རྒྱས་པར་གཞན་དུ་འཆད་པར་འདོད་དོ། །གཞན་ཡང་དོན་དམ་དཔྱོད་བྱེད་ཀྱི་
ཚད་མ་དང་། ཀུན་རྫོབ་དཔྱོད་བྱེད་ཀྱི་ཚད་མ་མི་འགལ་ན། དེ་དག་གི་དངོས་སུ་རྙེད་དོན་
གཉིས་ཀྱང་མི་འགལ་བར་ཐལ། འགལ་ན་སངས་རྒྱས་ཀྱི་ཡེ་ཤེས་ཐམས་ཅད་ཇི་ལྟ་བ་དང་
ཇི་སྙེད་པ་མཁྱེན་པའི་ཡེ་ཤེས་གཉིས་ག་ཡིན་པ་འགལ་ལོ། །འོ་ན་རྣམ་མཁྱེན་གང་ལ་བྱ་ཞེ་ན།
ཡེ་ཤེས་དེ་གཉིས་ཀ་ཆ་ཤས་སུ་ལྡན་པའི་སངས་རྒྱས་ཀྱི་ཡེ་ཤེས་ཉིད་ཡིན་ནོ། །དེས་ཇི་ལྟ་བ་
ཡང་འཇལ་ལ། ཇི་སྙེད་པ་ཡང་འཇལ་མོད་ཀྱི། ཇི་ལྟ་བ་མཁྱེན་པའི་ཡེ་ཤེས་དང་། ཇི་སྙེད་
པ་མཁྱེན་པའི་ཡེ་ཤེས་ཡིན་མི་དགོས་ཏེ། དཔེར་ན་ཁྲ་འཛིན་མིག་ཤེས་ཀྱིས་སྔོན་པོ་འཛིན་ཡང་
320

སྔོ་འཛིན་མིག་ཤེས་ཡིན་མི་དགོས་པ་བཞིན་ནོ། དེ་ལ་ཇི་ལྟ་བ་མཁྱེན་པའི་ཡེ་ཤེས་དེ་ནི་དག་
པ་གཉིས་ལྡན་གྱི་ཆོས་དབྱིངས་རྟོགས་པས་རབ་ཏུ་ཕྱེ་བའི་ཕྱིར་ཆོས་དབྱིངས་ཡེ་ཤེས་བྱ་ལ་ཇི་
སྙེད་པ་མཁྱེན་པའི་ཡེ་ཤེས་དེ་ཉིད་ཡུལ་འཇལ་ཚུལ་གྱི་ལྡོག་པའི་སྒོ་ནས་ཡེ་ཤེས་བཞིར་ཕྱེ་བ་
ཡིན་ནོ། །དེ་ཡང་འདི་ལྟར་ཡེ་ཤེས་དེས་ཆོས་ཅན་མཐའ་དག་ལ་རིས་སུ་མ་ཆད་པར་དམིགས་
པའི་ལྡོག་པ་ནས་མེ་ལོང་ལྟ་བུའི་ཡེ་ཤེས་དང༌། བདག་གཞན་མཉམ་ཉིད་དུ་དམིགས་པའི་ལྡོག་
པ་ནས་མཉམ་པ་ཉིད་ཀྱི་ཡེ་ཤེས་དང༌། ཆོས་ཅན་མཐའ་དག་གི་ནང་སེལ་གྱི་དབྱེ་བ་མ་འདྲེས་
པར་རྟོགས་པའི་ལྡོག་པ་ནས་སོ་སོར་རྟོག་པའི་ཡེ་ཤེས་དང༌། སྒོ་ལྔའི་སྣང་བ་ལ་འདོད་དགུར་
དབང་བསྒྱུར་བའི་ནུས་པ་དང་ལྡན་པའི་ལྡོག་པ་ནས་བྱ་བ་གྲུབ་པའི་ཡེ་ཤེས་སུ་བཞག་པའི་ཕྱིར།
སློབ་དཔོན་མ་ཏི་ཙི་ཏྲིས་བཤད་པ་ལྟར་རོ། །འོ་ན་ཡེ་ཤེས་དེ་དག་གིས་ཡུལ་རྣམ་པ་དང་བཅས་
པའམ། འོན་ཏེ་རྣམ་པ་མེད་པར་འཇལ་ཞེ་ན། འདི་ལ་སྔོན་གྱི་སློབ་དཔོན་དག་གི་འཆད་ལུགས་
མི་འདྲ་བ་གཉིས་འབྱུང་མོད་ཀྱི་གཞུང་འདིར་འཐད་པའི་ཕྱོགས་ནི་འདི་ཡིན་ཏེ། སངས་རྒྱས་
ཀྱི་ཡེ་ཤེས་ལ་རང་གི་ངོ་བོ་མྱོང་བ་གསལ་རིག་གི་ཆ་དང༌། ཡུལ་རྟོགས་པའི་ཆ་གཉིས་དབྱེར་
མི་རུང་ན། སངས་རྒྱས་ལ་རང་རིག་མེད་པར་འགྱུར་ལ། ཡོད་ན་གཟུང་རྣམ་དང་འཛིན་
རྣམ་གྱི་ཆ་གཉིས་ཡོད་པའི་ཕྱིར། ཡུལ་གྱི་རྣམ་པ་འཆར་བར་གྲུབ་བོ། །དེའི་ཕྱིར་རྣམ་པ་དང་
བཅས་པ་ཉིད་དུ་འཐད་དོ། །དེ་ཡང་སངས་རྒྱས་ཀྱི་གཟུགས་ཀྱི་སྐུ་གཉིས་པོ་དེ་སངས་རྒྱས་
ཀྱི་ཡེ་ཤེས་ནི་མིན་ཏེ། དེ་ཡིན་ན་ཤེས་པ་ཡང་ཡིན། ཁ་དོག་དང་དབྱིབས་ཀྱི་ཁྱད་པར་དུ་བྱས་
པ་ཡང་ཡིན་པ་སྲིད་པར་ཐལ་བའི་ཕྱིར། གདུལ་བྱ་སོ་སྐྱེས་ཀྱང་རྣམ་མཁྱེན་མངོན་གསུམ་དུ་
མཐོང་བ་སྲིད་པར་ཐལ་བའི་ཕྱིར། འོན་ཀྱང་གཟུགས་སྐུ་གཉིས་པོ་དེ་སངས་རྒྱས་ཀྱི་ཡེ་ཤེས་
དང་བདག་ཉིད་གཅིག་ཡིན་གྱི་རྫས་གཞན་ནི་མིན་ཏེ། རྫས་གཞན་ཡིན་ན་རྣམ་མཁྱེན་དང་དུས་
མཉམ་ཞིང་རྫས་གཞན་ཡིན་པས་འབྲེལ་མེད་དུ་གྱུར་ལ། དེས་ན་སངས་རྒྱས་མིན་པར་ཐལ་
བའི་ཕྱིར་རོ། །སངས་རྒྱས་ཀྱི་ཡེ་ཤེས་མིན་ཡང་ཡེ་ཤེས་ཀྱི་བདག་ཉིད་མི་འགལ་ཏེ། རྟོག་
པ་དང་དེ་མྱོང་རང་རིག་བཞིན་ནོ། །གསུམ་པ་འཕྲིན་ལས་ལ་བྱ་བ་ཡུལ་ལ་ཡོད་པ་དང༌། བྱེད་
321

པ་པོ་ལ་ཡོད་པ་གཉིས། དང་པོ་ནི། སངས་རྒྱས་ཀྱི་ཡེ་ཤེས་ཀྱི་བདག་རྐྱེན་ལས་བྱུང་བའི་གདུལ་
བྱའི་རྒྱུད་ཀྱི་མངོན་མཐོའམ་ངེས་ལེགས་ཀྱི་རང་བཞིན་གྱི་དགེ་ལེགས་སོ། །གཉིས་པ་ནི། སངས་
རྒྱས་ཀྱི་ཡེ་ཤེས་ལ་ཡོད་པའི་དེ་དག་སྒྲུབ་པའི་ནུས་པའོ། །དེ་ལ་སྔ་མ་དངོས་དང་། ཕྱི་མ་བཏགས་
པ་བའོ། །
གཉིས་པ་ཡན་ལག་ག་དོན་ལ། རྟེན་སྐུའི་དབྱེ་བ་དང་བརྟེན་པ་འཕྲིན་ལས་བཤད་
པའོ། །དང་པོ་ནི། དེ་ཡང་ངོ་བོ་ཉིད་ཀྱི་སྐུ་ལ་སོགས་པའི་དབྱེ་བས་རྣམ་པ་བཞི་ཡིན་པ་ལས།
དང་པོ་ངོ་བོ་ཉིད་ཀྱི་སྐུ་འཆད་དོ། །དེ་ལ་རྩ་བ་ནི་འཕགས་པ་ལྟར་ན་ཐུབ་པའི་ངོ་བོ་ཉིད་སྐུ་ནི་
རྣམ་པ་ཀུན་ཏུ་རྣམ་པར་དག་ཅིང་ཟག་པ་མེད་པའི་ཆོས་གང་དག་ཐོབ་པར་གྱུར་པའི་ཡེ་ཤེས་
དེ་དག་གི་རང་བཞིན་ནམ་གནས་ལུགས་སུ་གྱུར་པའི་མཚན་ཉིད་ཅན་ནོ། །ཞེས་འཆང་ལ། དེ་
ལྟར་ན་ཟག་པ་མེད་པའི་ཆོས་ཞེས་སངས་རྒྱས་ཀྱི་ཡེ་ཤེས་སོ། །སློབ་དཔོན་ལྟར་ན། ཐུབ་པའི་
ངོ་བོ་ཉིད་སྐུ་ནི་སློབ་ལམ་དུ་ཟག་པ་མེད་པའི་ཆོས་འཇིག་རྟེན་ལས་འདས་པའི་ཡེ་ཤེས་གང་དག་
བསྒོམས་པ་ལ་བརྟེན་ནས་ཐོབ་པར་གྱུར་ཅིང་རྣམ་པ་ཀུན་ཏུ་གློ་བུར་གྱི་དྲི་མས་རྣམ་པར་དག་
པ་དེ་དག་གི་རང་བཞིན་གདོད་མ་ནས་རྣམ་པར་དག་པའི་ཆོས་དབྱིངས་སྐྱེ་བ་མེད་པའི་མཚན་
ཉིད་ཅན་ནོ། །ཞེས་འཆད་དོ། །འགྲེལ་བ་ལ་དངོས་དང་། ཆོས་ཅན་གྱི་སྐུ་གསུམ་ལོགས་སུ་
བཞག་པའི་དགོས་པའོ། །དང་པོ་ནི། ཐུབ་པ་སངས་རྒྱས་བཅོམ་ལྡན་འདས་ཀྱི་ངོ་བོ་ཉིད་ཀྱི་
སྐུ་ནི་ཆོས་ཅན། ཟག་པ་མེད་པ་ཡིན་ཏེ། དྲན་པ་ཉེ་བར་བཞག་པ་ལ་སོགས་པ་ཡེ་ཤེས་ཀྱི་བདག་
ཉིད་འཇིག་རྟེན་ལས་འདས་པའི་ཆོས་ཀྱི་དབྱིངས་ཀྱི་ངོ་བོ་ཉིད་ཀྱིས་སོ། །སངས་རྒྱས་ཀྱི་ཡེ་
ཤེས་གང་དག་ཡིན་པ་དེ་དག་གི་རང་བཞིན་ངོ་བོ་ཉིད་ཀྱིས་སྐྱེ་བ་མེད་པའི་ངོ་བོ་ཉིད་ནི་ཆོས་ཅན།
ངོ་བོ་ཉིད་སྐུ་འདི་ཡིན་ཏེ། དྲི་མ་རྣམས་གློ་བུར་བ་ཡིན་པ་ཉིད་ཀྱིས་རྣམ་པ་ཐམས་ཅད་དུ་རྣམ་
པར་དག་ཅིང་། རང་བཞིན་གྱིས་དྲི་མས་དབེན་པའི་མཚན་ཉིད་དུ་གྱུར་པའི་འགོག་བདེན་མཐར་
ཐུག་ཡིན་པའི་ཕྱིར། ངོ་བོ་ཉིད་སྐུ་ཆོས་ཅན། འཇིག་རྟེན་ལས་འདས་པའི་ལམ་གྱིས་མངོན་
དུ་བྱས་པའི་སྒོ་ནས་འཐོབ་ཀྱི་རྒྱུ་རྐྱེན་གྱིས་གསར་དུ་བསྐྱེད་ཅིང་བྱས་པ་ནི་མིན་ཏེ། རྣམ་པར་
322

ཤེས་པ་སྒྱུ་མ་ལྟ་བུས་ཆོས་ཐམས་ཅད་ཀྱི་གནས་ལུགས་རྟོགས་པར་ཆོས་ལ་དྲི་མ་བསལ་བའི་
སྟོབས་ཀྱིས་འཐོབ་པ་ཡིན་ཅིང་། རང་ཉིད་བཅོས་མ་མིན་པའི་གནས་ལུགས་ཡིན་པའི་དོན་གྱིས་
སོ༑ ༑གཉིས་པ་ནི། དྲན་པ་ཉེ་བར་བཞག་པ་ལ་སོགས་པ་ཡེ་ཤེས་ཀྱི་བདག་ཉིད་ཅེས་སོགས་
སྨྲས་པ་ལ། སྐུ་ལྷག་མ་གསུམ་པོ་ངོ་བོ་ཉིད་སྐུ་ལས་སྐུ་ལོགས་པར་འཇོག་པ་མི་འཐད་པར་ཐལ།
དེའི་བདག་ཉིད་ཡིན་པའི་ཕྱིར་ཞེ་ན། སྐུ་ལྷག་མ་གསུམ་པོ་ཆོས་ཅན། དོན་དམ་པར་ངོ་བོ་
ཉིད་སྐུ་དེ་དང་ཐ་མི་དད་ཀྱང་། ཐ་དད་རྣམ་པར་བཞག་པ་ལ་དགོས་པ་ཡོད་དེ། དོན་དམ་
པར་ཆོས་ཉིད་ཀྱི་ངོ་བོ་ཡིན་ཀྱང་ཡང་དག་པའི་ཀུན་རྫོབ་ཏུ་སྣང་བ་གང་ཟག་སོ་སོའི་ཇི་ལྟར་མོས་
པས་ཐ་དད་དུ་ཕྱེ་བ་ཡིན་ནོ། །ཞེས་བསྟན་པའི་ཆེད་དུ་ཡིན་པའི་ཕྱིར། སྣང་ཚུལ་ཐ་དད་པས་
ཇི་ལྟར་ཕྱེ་ན། སྐུ་ལྷག་མ་གསུམ་པོ་རིམ་པ་བཞིན་སངས་རྒྱས་དང༌། བྱང་ཆུབ་སེམས་དཔའ་
དང༌། ཉན་ཐོས་ལ་སོགས་པའི་དངོས་ཀྱི་སྤྱོད་ཡུལ་དུ་རྣམ་པར་བཞག་པ་ཡིན་ནོ། །དོན་དམ
པར་ཐ་མི་དད་པའི་རྒྱུ་མཚན། ལུགས་ལས། སྟོང་ཉིད་ཅེས་བྱ་ཤེས་པ་ལས། །གཞན་ནི་
འགའ་ཡང་ཡོད་མིན་ཏེ། །གང་ཕྱིར་དབེན་པས་དབེན་གྱུར་ལས། །ཐ་མི་དད་པ་ཉིད་དུ་
འདོད། །ཅེས་འབྱུང་བའི་ཕྱིར། གཉིས་པ་ཆོས་ཀྱི་སྐུ་ལ། དངོས་ཀྱི་དོན། ཡོན་ཏན་གྱི་ཁྱད་
པར། དེ་ལ་རྩོད་པ་སྤང་བ་དང་གསུམ།
དང་པོ་ལ། གཞུང་འདིས་ཡེ་ཤེས་ཀྱི་སྐུ་བསྟན་པར་བཤད། མ་བསྟན་པར་འདོད་པ་
དགག །བསྟན་པར་འདོད་པ་ལ་རྩོད་པ་སྤང་བའོ། །དང་པོ་ལ་མཚམས་སྦྱར་ནི། དེ་ལྟར་
སོགས་སོ། །རྩ་བ་ནི་བྱང་ཆུབ་ཅེས་སོགས་སོ། །འགྲེལ་བ་ལ། ཡོན་ཏན་སོ་སོར་བཤད་པ་
དང་། བསྡོམས་ཏེ་སྐྱར་བཞག་པ་གཉིས། དང་པོ་ལ། ཡོན་ཏན་འདི་དག་ཕལ་ཆེར་སྔར་
བཤད་ཟིན་པས་ཡང་མི་འཆད་ཅིང་། སྔར་མ་བཤད་པ་རྣམས་འདིར་བཤད་པར་བྱའོ། །དེ་
ཡང་སྡེ་ཚན་ཉེར་གཅིག་གི་ལྔ་བ་ཟད་པར་ལ་བརྒྱད་ལས། མཚན་ཉིད་ནི། བསམ་གཏན་ལ་
བརྟེན་ནས་དམིགས་པའི་སྣང་བ་མཐའ་ཡས་པ་སྤྲོ་བ་བྱེད་པའི་འཇིག་རྟེན་པའི་ཏིང་ངེ་འཛིན་དང་
ཤེས་རབ་མཚུངས་ལྡན་དང་བཅས་པའོ། །གཉིས་པ་སྒྲ་དོན་ནི། རྒྱུན་མི་འཆད་པར་ཁྱབ་པར་
323

སྤྲོ་བའི་ཕྱིར་ཟད་པར་ཞེས་བྱའོ། །གསུམ་པ་རྟེན་ལ་ལུས་རྟེན་ནི། མཛོད་ལས། གཟུགས་
མེད་ཅེས་བྱ་ཁམས་གསུམ་གྱི། །རྟེན་ཅན་ལྷག་མ་མི་ལས་སྐྱེ།།ཞེས་གསུངས་པ་ལྟར་ཡིན་ལ།
སེམས་རྟེན་ནི། ཀུན་ལས་བཏུས་ལས། ཐམས་ཅད་ཀྱང་བསམ་གཏན་གྱི་དངོས་གཞི་ལ་བརྟེན་
པར་བཤད་ལ། མཛོད་ལས། དང་པོ་བརྒྱད་བསམ་གཏན་བཞི་པ་དང་། ཐ་མ་གཉིས་ནམ་
མཁའ་དང་རྣམ་ཤེས་ལ་བརྟེན་པར་བཤད་དོ། །བཞི་པ་དམིགས་པ་ལ། སའི་དམིགས་རྟེན་
མ་བཤད་ཅིང༌། གཞན་རྣམས་ཀྱི་རིམ་པ་ལྟར། སྣོད་ཆུ་གཙང་མས་བཀང་བ་དང༌། མེ་
སྦར་བ་དང༌། རླུང་ལུས་ལ་ཕོག་པ་དང༌། ཚོན་སྔོན་པོས་དཀྱིལ་འཁོར་བྱས་པ་དང་། དེ་
བཞིན་དུ་སེར་པོ་དང༌། དམར་པོ་དང་། དཀར་པོས་བྱས་པ་དང༌། མཐོ་གང་སོར་བཞི་ཙམ་
གྱི་བུ་ག་ནས་ནམ་མཁའི་མཐོངས་བཏོད་པ་དང༌། བུམ་པའི་ནང་དུ་མར་མེ་བཞག་པའི་འོད་
བུ་གའི་ངོས་ནས་རྩིག་པ་ལ་ཕོག་པ་རྣམས་སོ། །ལྔ་པ་སྦྱོང་བའི་ཚུལ་ནི། བསམ་གཏན་གྱི་དངོས་
གཞི་ལ་བརྟེན་ནས་དམིགས་རྟེན་དེ་དག་ཡུལ་དུ་བྱས་ཏེ། ཆུ་ཞེས་སོགས་སོ་སོའི་མིང་ཙམ་ལ་
དམིགས་ནས་ཡང་དང་ཡང་དུ་གོམས་པར་བྱེད་པས་སོ། །དེ་ཡང་སྦྱངས་པ་མ་བྱས་པའི་དབང་
དུ་བྱས་པ་ཡིན་གྱི། སྔར་སྦྱངས་པ་བྱས་པ་ལ་ནི་དམིགས་རྟེན་མཐོང་བ་ཙམ་གྱིས་རང་བཞིན་
མངོན་དུ་འགྱུར་པ་ཡོད་དེ། འཕགས་པ་ལེགས་མཐོང་བཞིན་ནོ། །དྲུག་པ་མཚན་མ་ལ། འཛིན་
པའི་མཚན་མ་ནི། སྔ་མ་བརྒྱད་ལ་དམིགས་རྟེན་གཡོ་བའིརྣམ་པ་ཅན་དང༌། ཕྱི་མ་གཉིས་
ལ་རིམ་བཞིན། བསྐྱེད་ཀྱང་མི་འཕེལ་བ་དང༌། ཐོགས་བཅས་སུ་སྣང་བ་སྟེ་མ་གྲུབ་པའི་རྟགས་
སོ༑ ༈སྣང་བའི་མཚན་མ་ནི། ནམ་མཁའ་ལ་གནས་པའི་ནོར་བུའི་རླུང་ལྟར་མི་གཡོ་བའི་རྣམ་
པ་ཅན་དུ་སྣང་བ་དང་། ནམ་མཁའ་ལ་གནས་པའི་ཟླ་བ་དམར་པོ་ལྟ་བུ་དང༌། འདུག་པ་ལྟར་
མི་གཡོ་བ་དང་། སྔོན་པོ་སོགས་བཞིའི་དམིགས་རྟེན་ནམ་མཁར་འཕགས་ནས་ནོར་བུའི་རླུང་
གཡབ་སྣང་བ་དང་། ནམ་མཁའི་དཀྱིལ་འཁོར་ལྟར་གྱར་ནས་གནས་ཤིང་བསྐྱེད་ན་འཕེལ་བ་
དང་། སྣང་བའི་ཚོགས་སྟུག་པོ་རབ་ཏུ་དང་བ་དང་འདྲ་བར་ཐམས་ཅད་ལ་གསལ་བ་རྣམས་
ཏེ༑ གྲུབ་པའི་རྟགས་སོ། །བདུན་པ་བྱེད་ལས་ནི། རིམ་པ་ལྟར་སྤྲུལ་ནས་གོམས་པ་འདོར་
324

བ་སོགས་དང༌། ཕུང་པོ་སྦྱོང་བ་སོགས་དང༌། རླུང་ལྟར་མགྱོགས་པ་སོགས་དང༌། རིན་པོ་
ཆེ་སྔོན་པོ་སོགས་ཀྱི་ས་གཞིང་བསྐྱར་ཁ་སོགས་དང༌། རྩིག་པ་སོགས་ལ་ཐོགས་མེད་དུ་འགྲོ་
བ་དང༌། རྨུགས་པ་དང་། གཉིད་ཀྱང་རིང་དུ་བྱེད་པ་ལ་སོགས་པའོ། །བརྒྱད་པ་དབྱེ་བ་ནི།
ཟད་པར་གྱི་ཏིང་ངེ་འཛིན་ཆོས་ཅན། ཁྱོད་ལ་རྣམ་པ་བཅུ་ཡོད་དེ། ཁྱོད་ལ་དབྱེ་ན་བདག་རྐྱེན་
བསམ་གཏན་ལ་བརྟེན་ནས་དམིགས་ཡུལ་ས་དང་ཆུ་དང་མེ་དང་རླུང་དང་སྔོན་པོ་དང་སེར་པོ་
དང་དམར་པོ་དང་དཀར་པོ་དང་ནམ་མཁའ་དང་རྣམ་པར་ཤེས་པ་ཞེས་བྱ་བ་རྣམས་ལ་སོ་སོར་
དམིགས་ནས་ཇི་ལྟར་འདོད་བ་བཞིན་ཁྱབ་པར་སྤྲོ་བའི་འཇིག་རྟེན་པའི་ཏིང་ངེ་འཛིན་དང་ཤེས་
རབ་མཚུངས་ལྡན་དང་བཅས་པ་རྣམས་སུ་ཡོད་བའི་ཕྱིར། ཅིའི་ཕྱིར་སྐྱེ་མཆེད་གཞན་ལ་ཟད་
པར་མ་བཞག་ཅེ་ན།དབང་པོ་རྣམས་ནི་ཕྱི་རོལ་དུ་སྤྲོ་མི་ནུས་ལ། སྒྲ་ལ་རྒྱུན་མེད་ཅིང་། དྲི་
རོ་གཟུགས་ཁམས་ན་མེད་པས་ཁྱབ་པར་སྤྲོ་མི་ནུས་པའི་ཕྱིར་དང་། རྟེན་འབྱུང་བ་མེད་པར་
བརྟེན་པ་འབྱུང་འགྱུར་ཁྱབ་པར་སྤྲོ་མི་ནུས་པའི་ཕྱིར་རོ། །དྲུག་པ་རྐྱེན་གྱིས་མི་གནོད་པའི་སྐྱེ་
མཆེད་ལ། ནང་གཟུགས་སུ་འདུ་ཤེས་པ་དག་གིས་སོ་སོར་ཆུང་ངུའི་རྣམ་པ་དག་ཏུ་ཕྱི་རོལ་
གྱི་གཟུགས་རྣམས་ལ་བལྟ་བ་དང༌། ཆེན་པོའི་རྣམ་པ་དག་ཏུ་ཕྱི་རོལ་གྱི་གཟུགས་རྣམས་ལ་ལྟ་
བ་གཉིས་དང༌། ནང་གཟུགས་མེད་པར་འདུ་ཤེས་པ་དག་གིས་ཀྱང་དེ་ལྟར་བལྟ་བ་གཉིས་གྱི་
སྒོ་ནས་དམིགས་པ་དེ་དག་ཟིལ་གྱིས་མནན་ནས་ཤེས་ཟིལ་གྱིས་མནན་ནས་མཐོང་ཞེས་བྱ་བ་
བཞི་ནི། རྣམ་ཐར་དང་པོ་གཉིས་ཀྱི་རྒྱུ་ལས་བྱུང་བ་ཡིན་ཅིང༌། ཚེ་ཆུང་ནི་སྣོད་བཅུད་དང་།
བཟང་ངན་ནི་ལྷ་མི་དང་། མཛེས་མི་མཛེས་ནི་ཡིད་དུ་འོང་མི་འོང་ཡིན་ལ། ཤེས་པ་ནི་ཞི་
གནས་ཀྱིས་དང་། མཐོང་བ་ནི་ལྷག་མཐོང་གིས་སོ། །ཡང་ནང་གཟུགས་མེད་པར་འདུ་ཤེས་
པ་དག་ཁོ་ནས་ཕྱིའི་གཟུགས་སྔོན་པོ་ཁ་དོག་སྔོན་པོ་སྔོན་པོ་ལྟ་བུར་སྟོན་པ། འོད་སྔོན་པོ་འབྱུང་
བ་རྣམས་ལ་བལྟ་ཞིང་དེ་དག་ཟིལ་གྱིས་མནན་ནས་ཤེས། ཟིལ་གྱིས་མནན་ནས་མཐོང་བའི་
ཏིང་ངེ་འཛིན་དང་ཤེས་རབ་མཚུངས་ལྡན་དང་བཅས་པ་དང་། དེ་བཞིན་དུ་སེར་པོ་དང་། དམར་
པོ་དང༌། དཀར་པོ་དག་ཟིལ་གྱིས་མནན་ནས་ཤེས་ཤིང་མཐོང་བའི་ཏིང་ངེ་འཛིན་དང་ཤེས་
325

རབ་མཚུངས་ལྡན་དང་བཅས་པ་ཞེས་བྱ་བ་བཞི་སྟེ། སྡུག་པའི་རྣམ་ཐར་གྱི་རྒྱུ་ལས་འབྱུང་
བའོ། །དེ་ཡང་མདོ་ལས། ནང་གཟུགས་མེད་པར་འདུ་ཤེས་པས་ཕྱི་རོལ་གྱི་གཟུགས་སྔོན་
པོ༑ ཁ་དོག་སྔོན་པོ། སྔོན་པོ་ལྟ་བུར་སྟོན་པ། འོད་སྔོན་པོ་འབྱུང་བ་རྣམས་ལ་བལྟ་སྟེ། དཔེར་
ན་ཟར་མའི་མེ་ཏོག་གམ་ཡུལ་ལྦ་ར་ཎཱ་སིའི་རས་ཕུན་སུམ་ཚོགས་པ་སྔོན་པོ། ཁ་དོག་སྔོན་པོ།
སྔོན་པོ་ལྟ་བུར་སྟོན་པ། འོད་སྔོན་པོ་འབྱུང་བ་བཞིན་དུ་ནང་གཟུགས་མེད་པར་འདུ་ཤེས་པས་
ཕྱི་རོལ་གྱི་གཟུགས་སྔོན་པོ། ཁ་དོག་སྔོན་པོ། སྔོན་པོ་ལྟ་བུར་སྟོན་པ། འོད་སྔོན་པོ་འབྱུང་
བའི་གཟུགས་དེ་དག་ཟིལ་གྱིས་མནན་ནས་ཤེས་ཟིལ་གྱིས་མནན་ནས་མཐོང་སྟེ་དེ་ལྟར་འང་ཤེས་
པ་འདི་ནི་ཟིལ་གྱིས་གནོན་པའི་སྐྱེ་མཆེད་ལྔ་པའོ། །ཞེས་དང༌། དེ་བཞིན་དུ་སེར་པོ་ལ་དོང་
ཀའི་མེ་ཏོག་དང་། དམར་པོ་ལ་བནངྷུ་ཛི་ཀའི་མེ་ཏོག་དང༌། དཀར་པོ་ལ་སྐར་མ་པ་སངས་
དང་སྦྱར་ནས་གཞན་གསུམ་ཀ་ལ་ཡང་གསུངས་སོ། །དེ་ལ་ནི་སྔོན་པོར་མདོར་བསྟན་པའོ་།ཁ་
དོག་སྔོན་པོ་ཉིད་ནི་ལྷན་སྐྱེས་སོ། །སྔོན་པོ་ལྟ་བུར་སྟོན་པ་ནི་སྦྱར་བ་ལས་བྱུང་བའོ། །འོད་
སྔོན་པོ་འབྱུང་བ་ནི་གཉིས་ཀ་ལ་སྔོན་པོའི་མདངས་ཡོད་པའོ། །མེ་ཏོག་ནི་ལྷན་སྐྱེས་ཀྱི་དཔེའོ། ་རས་
ནི་སྦྱོར་བྱུང་གི་དཔེའོ། །ཡུལ་ལྦ་ར་ཎཱ་སིའི་རས་དཔེར་མཛད་པ་ནི་ཁ་དོག་ཆེས་གསལ་བའི་
ཕྱིར་རོ། །དེ་ལྟར་ཟིལ་གྱིས་གནོན་པའི་སྐྱེ་མཆེད་རྣམ་པ་བརྒྱད་དོ། །ངག་དོན་ནི། ཟིལ་
གྱིས་གནོན་པའི་སྐྱེ་མཆེད་ཆོས་ཅན། རྣམ་པ་བརྒྱད་ཡོད་དེ། དབྱིབས་ཟིལ་གྱིས་གནོན་པ་
བཞི་དང་། ཁ་དོག་ཟིལ་གྱིས་གནོན་པ་བཞི་རྣམས་སུ་ཡོད་པའི་ཕྱིར། བདུན་པ་ཉོན་མོངས་
པ་མེད་པ་ནི། བསམ་གཏན་ལ་བརྟེན་པ་གང་ཟག་ཕ་རོལ་གྱིས་སོགས་སོ། །བརྒྱད་པ་སྨོན་
གནས་མཁྱེན་པ་ནི། ཡང་དག་པར་སོགས་སོ། བཅུ་གཅིག་པ་ནི། སངས་རྒྱས་ཀྱི་ཡེ་ཤེས་
ཆོས་ཅན། ཡོངས་སུ་དག་པ་ཡིན་ཏེ། རྟེན་ལུས་འདོར་ལེན་དང༌། དམིགས་པ་སྤྲུལ་བསྐྱུར་
དང་ཐུགས་ཏིང་ངེ་འཛིན་གྲངས་མེད་པ་དང༌། ཡེ་ཤེས་གཟུངས་ཀྱི་སྒོ་དཔག་ཏུ་མེད་པ་ལ་དབང་
བྱེད་པའི་ཕྱིར། བཅུ་གཉིས་པ་ནི་ཆོས་ཅན། དབང་བཅུ་ཐོབ་སྟེ། ཚེ་ལ་དབང་བ་སོགས་
བཅུ་ཡི་ནུས་པ་ཐོབ་པའི་ཕྱིར། དེ་ཡང་ཚེ་ལ་དབང་བ་ནི། ཚེ་ཇི་ལྟར་འདོད་པ་བཞིན་བྱིན་
326

གྱིས་རློབ་ནུས་པའོ། །སེམས་ལ་དབང་བ་ནི། ཇི་ལྟར་འདོད་པ་བཞིན་ཏིང་ངེ་འཛིན་ལ་སྙོམས་
པར་འཇུག་ནུས་པའོ། །ཡོ་བྱད་ལ་དབང་བ་ནི་ནོར་གྱི་ཆར་འབེབས་པའོ། །ལས་ལ་དབང་
པ་ནི། ས་གོང་མར་མྱོང་འགྱུར་གྱི་ལས་ས་འོག་མར་སྨིན་པར་བསྒྱུར་ནུས་པའོ། །སྐྱེ་བ་ལ་
དབང་བ་ནི། བསམ་གཏན་ལས་མ་ཉམས་བཞིན་དུ་འདོད་པར་སྐྱེ་བ་ལེན་ནུས་པའོ། །མོས་
པ་ལ་དབང་བ་ནི། ས་ལ་སོགས་པ་ཇི་ལྟར་མོས་པ་བསྒྱུར་ནུས་པའོ། །སྨོན་ལམ་ལ་དབང་བ་
ནི༑ གདུལ་བྱ་འདུལ་བའི་སྨོན་ལམ་གྲངས་མེད་པ་འགྲུབ་པའོ། །རྫུ་འཕྲུལ་ལ་དབང་བ་ནི།
གདུལ་བྱ་འདུལ་བའི་རྫུ་འཕྲུལ་དཔག་ཏུ་མེད་པ་སྟོན་ནུས་པའོ། །ཡེ་ཤེས་ལ་དབང་བ་ནི། སོ་
སོ་ཡང་དག་པར་རིག་པ་བཞི་ཕུལ་དུ་བྱུང་བ་ཐོབ་པའོ། །ཆོས་ལ་དབང་བ་ནི། གསུང་རབ་
ཡན་ལག་བཅུ་གཉིས་ཇི་ལྟར་འདོད་པ་བཞིན་དུ་སྟོན་ནུས་པའོ། །ལྷག་མ་ནི་གོ་སླའོ། །གཉིས་
པ་བསྡོམས་ཏེ་སྐུར་བཞག་པ་ནི། བྱང་ཆུབ་ཀྱི་ཕྱོགས་དང་མཐུན་པ་ལ་སོགས་པ་སྤྲོས་པ་མེད་
པའི་ཡེ་ཤེས་ཀྱི་བདག་ཉིད་ཟག་བཅས་གནས་ཡོངས་སུ་གྱུར་པས་ཟག་མེད་དུ་གྱུར་པ་ཐམས་
ཅད་ཀྱང་ངོ་བོ་ཉིད་སྐུ་ལས་ཐ་དད་པའི་ཆོས་ཀྱི་སྐུར་མངོན་པར་བརྗོད་པ་ཡིན་ཅེས་བྱ་བ་ནི་སེང་
གེ་བཟང་པོ་ལ་སོགས་པ་ཁ་ཅིག་གི་བཞེད་པའོ། །གང་དག་བདག་ཉིད་མཁན་པོ་རྣམ་སྣང་མཛད་
ལ་སོགས་པའི་འདོད་པ་བཀོད་པ་ཙམ་དུ་སྨྲ་བ་ལ་ཤེས་བྱེད་ཀྱི་ལུང་རིགས་གང་ཡང་མེད་པའི་
ཕྱིར་ཡིད་བརྟན་མེད་དོ། གཉིས་པ་མ་བསྟན་པར་འདོད་པ་དགག་པ་ལ། འདོད་པ་བརྗོད་པ་
དང་།སུན་འབྱིན་བཤད་པ་གཉིས། དང་པོ་ནི་འདི་ལྟར། བཞུང་སྔ་ཕྱི་མདོར་བསྟན་རྒྱས་བཤད་
དུ་འདོད་པ་གཞན་དག་ནི། ཐུབ་པའི་ངོ་བོ་ཉིད་སྐུ་ནི། །ཟག་པ་མེད་པའི་ཆོས་གང་དག །ཐོབ་
གྱུར་རྣམ་ཀུན་རྣམ་དག་པ། །དེ་དག་རང་བཞིན་མཚན་ཉིད་ཅན། །ཞེས་བྱ་བའི་རྐང་པ་གཉིས་
པོ་དེ་སྒྲ་ཇི་བཞིན་པ་ཉིད་དུ་སངས་རྒྱས་ཀྱི་ཐུགས་རྒྱུད་ཀྱི་འཇིག་རྟེན་ལས་འདས་པའི་ཟག་པ་མེད་
པའི་ཆོས་རྣམས་ཁོ་ན་སྟོན་པར་ཁས་བླངས་ནས་ངོ་བོ་ཉིད་ཀྱི་སྐུ་ནི་དེ་དག་གི་རང་བཞིན་ནམ་
ཆོས་ཉིད་དུ་གྱུར་པ་སྐྱེ་བ་མེད་པ་ཉིད་གང་ཡིན་པ་དེའི་མཚན་ཉིད་ཅན་ཡིན་ཏེ། དེ་བས་ན་དེ་
ལ་ཆོས་ཀྱི་སྐུ་ཞེས་བརྗོད་པ་ཡིན་ཞེས་སྤྲེལ་ལོ། །འོ་ན་ཆོས་ཉིད་ལ་ཆོས་ཀྱི་སྐུ་ཞེས་ཅི་སྟེ་བརྗོད་
327

ཅེ་ན། དེ་ཉིད་ཀྱང་ཆོས་ཉིད་ཀྱི་སྐུ་ཡིན་པ་ལས་སྡེབ་སྦྱོར་གྱི་དབང་གིས་ངོ་བོ་ཉིད་ཀྱི་རྐྱེན་ཕྱིས་
ཏེ་མི་མངོན་པར་བྱས་ནས་ཆོས་ཀྱི་སྐུའི་ཐ་སྙད་ཀྱིས་བསྟན་ཏོ་ཞེས་རྣམ་པར་བཤད་ནས་འོ་ན་
ཆོས་ཀྱི་སྐུ་དེ་བཞིན་ཉིད་དེ་ཟག་མེད་ཀྱི་ཆོས་གང་དག་གི་རང་བཞིན་གྱི་མཚན་ཉིད་ཅན་ཡིན་
པ་ཆོས་ཅན། ཟག་པ་མེད་པའི་ཆོས་དེ་དག་ཀྱང་གང་དག་ཅིག་ཡིན་ཅེ་ན། དེ་རྒྱས་པར་འཆད་
པ་ནི། བྱང་ཆུབ་ཕྱོགས་མཐུན་ཚད་མེད་དང་ཞེས་བྱ་བ་ལ་སོགས་པ་ནས་རྣམ་པ་ཐམས་ཅད་
མཁྱེན་པ་ཉིད་དང་། ཞེས་བྱ་བའི་བར་གྱི་ཚིག་ལེའུར་བྱས་པ་ལ་འཇུག་པར་བྱེད་དོ། །ཞེས་
ཟེར་རོ། །གཉིས་པ་ནི། གཞུང་སྔ་ཕྱི་དེ་གཉིས་མདོར་བསྟན་རྒྱས་བཤད་དུ་མི་འདོད་པ་གཞན་
དག་ན་རེ། སྐུ་གསུམ་པོ་གང་ཡང་མིན་པའི་སྐུ་བཞི་རྒྱན་གྱི་རྩ་ཚིག་གིས་དངོས་སུ་མ་བསྟན་
པར་འདོད་པ་དེ་དག་གི་ལྟར་ན་སྐྱོན་འདི་ཡོད་དེ། རྣལ་འབྱོར་པའི་ཀུན་རྫོབ་ཏུ་དོན་ཁྱད་པར་
ཅན་གཟུགས་སྐུ་གཉིས་ཀྱི་སྣང་བ་སྐྱེད་པའི་སྒོ་ནས་ཆོས་སྟོན་པ་ལ་སོགས་པ་དོན་གྱི་བྱ་བ་མཛད་
པ་གནས་ཡོངས་སུ་གྱུར་པས་གཉིས་སུ་མེད་པའི་སེམས་དང༌། སེམས་ལས་བྱུང་བ་ཟག་མེད་
ཀྱི་ཡེ་ཤེས་སྡེ་ཚན་ཉེར་གཅིག་པོ་རྣམས་ཆོས་ཅན། ཁྱོད་ཇི་ལྟར་སྐུ་གསུམ་དུ་བསྡུ་སྟེ་ངོ་བོ་
ཉིད་སྐུ་དང༌། ལོངས་སྐུ་སྤྲུལ་སྐུ་གསུམ་གང་རུང་ཡིན་པར་ཐལ། དེ་གསུམ་གང་ཡང་མིན་
པའི་སྐུ་སྐབས་འདིར་མ་བསྟན་པ་གང་ཞིག་ཁྱོད་སྐབས་འདིར་དངོས་སུ་མ་བསྟན་པར་གདོན་
མི་ཟ་བར་ཁས་བླངས་དགོས་པའི་སངས་རྒྱས་ཀྱི་སྐུ་ཡིན་པའི་ཕྱིར། ཞེས་ཟེར་རོ། །གསུམ་
པ་བསྟན་པར་བཤད་པ་ལ་རྩོད་པ་སྤོང་བ་ལ། རྩོད་པ་དགོད་པ་དང་། ལན་གཉིས།དང་པོ་ནི།
ཁ་ཅིག་ན་རེ། ངོ་བོ་ཉིད་ལོངས་རྫོགས་བཅས་དང༌། ཞེས་སོགས་ཀྱི་ཚིག་ལེའུར་བྱས་པ་ལས་
ངོ་བོ་ཉིད་ཅེས་བྱ་བའི་སྒྲའི་མཇུག་ཐོགས་སུ་ཆོས་ཀྱི་སྐུ་ཞེས་བྱ་བའི་སྒྲ་མི་འབྱུང་བའི་ཕྱིར། ཡན་
ལག་རྒྱས་བཤད་དུ། ངོ་བོ་ཉིད་སྐུ་སྟོན་པའི་མཇུག་ཐོགས་སུ་ངོ་བོ་ཉིད་མིན་པའི་ཆོས་ཀྱི་སྐུ་སྟོན་
པའི་ཡན་ལག་རྒྱས་བཤད་འབྱུང་བར་མི་རིགས་སོ། །དེ་བས་ན་སྐབས་འདིར་དངོས་སུ་བསྟན་
པའི་སྐུ་ནི་གསུམ་ཁོ་ནའོ་ཞེས་ཟེར་རོ། །གཉིས་པ་ལ་ནི། གཞན་དག་ན་རེ། བྱང་ཆུབ་ཕྱོགས་
མཐུན་ཚད་མེད་དང་། ཞེས་སོགས་ངོ་བོ་ཉིད་སྐུ་མིན་པའི་ཆོས་སྐུ་འཆད་པའི་ཡན་ལག་རྒྱས་
328

བཤད་ཡིན་ཀྱང༌། འདིའི་ལུས་རྣམ་བཞག་མ་ཚང་བའི་སྐྱོན་མེད་པར་ཐལ། ཆོས་སྐུ་མཛད་
པ་དང་བཅས་པ། ཞེས་པའི་ཆོས་སྐུ་ཞེས་པའི་ཚིག་དེ་འདིའི་ལུས་རྣམ་གཞག་ཡིན་པའི་ཕྱིར།
དེ་ལྟར་ན་ཡང་ཚིག་དེ་ངོ་བོ་ཉིད་ཅེས་པའི་དེ་མ་ཐག་ཏུ་མ་སྨོས་པའི་རྒྱུ་མཚན་ཡོད་དེ། ཡེ་ཤེས་
ཁོ་ན་དང་མཛད་པ་སྦྱར་བའི་ཆེད་དུ་དེ་ལྟར་གསུངས་པ་ཡིན་པའི་ཕྱིར། དེ་ལྟར་སྦྱར་བ་ལ་
དགོས་པ་ཡོད་དེ། དེ་ལྟར་སྦྱར་བའི་ཤུགས་ཀྱིས་ཡེ་ཤེས་ཁོ་ན་འཕྲིན་ལས་ཀྱི་བདག་རྐྱེན་གྱི་
གཙོ་བོར་རྟོགས་པའི་དགོས་པ་ཉེ་བར་བསྟན་པའི་ཆེད་ཡིན་པའི་ཕྱིར། འོ་ན་ཆོས་སྐུ་དང་མཛད་
པ་གཉིས་ཀ་ལྷན་ཅིག་སྦྱར་ནས་ངོ་བོ་ཉིད་ཅེས་པའི་དེ་མ་ཐག་ཏུ་སྨོས་བས་ཆོག་མོད་ཅེ་ན། ཚིག་
ལེའུ ར་བྱས་པ་སྦྱར་བདེ་བའི་ངོ་བོར་མཐའ་ཉིད་དུ་སྨོས་པ་ཡིན་ནོ། །དེའི་ཕྱིར་གསུང་རབ་ཀྱི་
ཕྱོགས་གཞན་ནས་སྐུ་བཞིར་གསུངས་པ་ཐམས་ཅད་ཀྱང་ཆོས་སྐུ་ལ་འདུས་བྱས་དང་འདུས་མ་
བྱས་གཉིས་སུ་ཕྱེ་བའི་དབང་དུ་བྱས་པ་ཡིན་པས་ཚུལ་འདི་དང་མི་འགལ་བར་འགྱུར་རོ། ཞེས་
ཟེར་རོ། །གཉིས་པ་ལ་ཉོན་མོངས་པ་མེད་པའི་ཁྱད་པར་དང་སྨོན་གནས་མཁྱེན་པའི་ཁྱད་པར་
རོ༑ ༑དང་པོ་ལ་མཚམས་སྦྱར་ནི། ཉན་ཐོས་སོགས་སོ། །རྩ་བའི་ཚིག་དོན་འགྲེལ་པས་འཆད་
པ་ནི། དེ་བཞིན་གཤེགས་པ་རྣམས་ཀྱི་ཉོན་མོངས་མེད་པའི་ཏིང་ངེ་འཛིན་ནི་ཆོས་ཅན། ཉན་
ཐོས་ཀྱི་ཉོན་མོངས་པ་མེད་པའི་ཏིང་ངེ་འཛིན་ལས་ཁྱད་པར་འཕགས་ཏེ། ཉན་ཐོས་ལ་སོགས་
པ་ཉོན་མོངས་པ་མེད་པའི་ཏིང་ངེ་འཛིན་བདག་མཐོང་བ་ལས་འགའ་ཞིག་གི་ཉོན་མོངས་པ་སྐྱེ་
བར་གྱུར་ན་མི་རུང་ངོ་ཞེས་བསམས་ནས་ཏིང་ངེ་འཛིན་ལ་ཞུགས་ནས། བདག་ལ་དམིགས་
ནས་མིའི་ཉོན་མོངས་པ་སྐྱེ་བ་ཡོངས་སུ་སྤོང་བ་ཉིད་ཙམ་ཡིན་ལ། ཁྱོད་གྲོང་ལ་སོགས་པར་
གདུལ་བྱའི་སྐྱེ་བོ་མཐའ་དག་གི་ཉོན་མོངས་པའི་རྒྱུན་དྲུངས་འབྱིན་པར་མཛད་པ་ཡིན་པའི་ཕྱིར།
གཉིས་པ་ལ། འཚམས་སྦྱར་ནི། ཉན་ཐོས་སོགས་སོ། །རྩ་བའི་ཚིག་དོན་འགྲེལ་པས་འཆད་
པ་ནི། དེ་བཞིན་གཤེགས་པའི་སྨོན་གནས་མཁྱེན་པ་ནི་ཆོས་ཅན། ལྷུན་གྱིས་གྲུབ་པ་ཡིན་ཏེ།
མཚན་མ་མེད་པ་ཉིད་དུ་རང་གི་ངང་གིས་འཇུག་པའི་ཕྱིར། གཟུགས་ལ་སོགས་པ་ལ་ཆགས་
པ་དང་བྲལ་བ་ཡིན་ཏེ། དངོས་པོ་ལ་མངོན་པར་མ་ཞེན་པས་སོ། །ཤེས་བྱ་ཐམས་ཅད་ལ་
329

མཁྱེན་པ་ཐོགས་པ་མེད་པ་ཡིན་ཏེ། ཉོན་མོངས་པ་དང་ཤེས་བྱའི་སྒྲིབ་པ་བག་ཆགས་དང་བཅས་
ཏེ་སྤངས་པས་སོ། །རྒྱུན་རྟག་ཏུ་གནས་པ་ཡིན་ཏེ། འཁོར་བ་ཇི་སྲིད་པར་གནས་པའི་ཕྱིར།
འདྲི་བ་ཀུན་གྱི་ལན་འདེབས་པར་མཛད་པ་ཡིན་པར་བཞེད་དེ། ཡང་དག་པའི་སོ་སོར་རིག་
པ་བརྙེས་པས་སོ། །སངས་རྒྱས་ཀྱི་སྨོན་གནས་མཁྱེན་པ་ཆོས་ཅན། ཉན་ཐོས་ཀྱི་སྨོན་གནས་
ཤེས་པ་ལས་ཁྱད་པར་འཕགས་ཏེ། ཁྱོད་ལྷུན་གྱིས་གྲུབ་པ་ལ་སོགས་པའི་ཁྱད་པར་ལྔ་དང་ལྡན་
ཞིང༌། ཉན་ཐོས་ལ་སོགས་པ་ཡི་ནི་ཇི་སྐད་བཤད་པ་ལས་བཟློག་པ་ཉིད་ཀྱིས་དེ་ལྟ་མིན་པའི་
ཕྱིར། གསུམ་པ་རྩོད་པ་སྤང་བ་ལ། བསྟན་བཅོས་སྔ་ཕྱི་ལ་འགལ་བ་སྤང་བ་དང༌། མདོ་
དང་བསྟན་བཅོས་ལ་འགལ་བ་སྤང་བའོ། །དང་པོ་ལ་རྩོད་པས་འཚམས་སྦྱར་བ་དང་། དེའི་
ལན་ནོ། །དང་པོ་ནི། གང་ལ་རྩོད་ན། སྔར་སྐྱེ་ལ་ཐུགས་རྗེ་ཆེན་པོ་དང་ཞེས་པའི་སྐབས་སུ་
ཆོས་སྐུ་སྐྱེ་བོ་མཐའ་དག་ལ་ཐུགས་རྗེ་ཆེན་པོའི་རང་བཞིན་དུ་ཁས་བླངས་པ་དང་། རྟག་གནས་
དང་། ཞེས་པའི་སྐབས་སུ་ཆོས་སྐུ་འཁོར་བ་ཇི་སྲིད་པར་རྒྱུན་རྟག་པར་ཁས་བླངས་པ་ལ་རྩོད་
དོ༑ ༑ཇི་ལྟར་ན་སངས་རྒྱས་དེ་རྟག་ཏུ་ཐུགས་རྗེ་ཆེན་པོའི་ངོ་བོ་ཉིད་ཀྱི་ཆོས་ཀྱི་སྐུ་ལ་བཞུགས་
ན་ཡང་རྟག་ཏུ་ཇི་ལྟར་དོན་མི་མཛད་དེ། རེས་འགའ་སེམས་ཅན་འགའ་ཞིག་གི་དོན་མི་མཛད་
པར་སྣང་བ་ཇི་ལྟར་ཡིན་ཅེས་བྱ་བའི་ལན་གདབ་པའི་ཕྱིར་བར་སྐབས་ཀྱི་ཚིགས་སུ་བཅད་པ།
གཉིས་པ་ལན་ལ། སྐལ་ལྡན་ལ་དངོས་སུ་སྣང་པའི་ལན་དང༌། སྐལ་མེད་ལ་མི་སྣང་བ་དཔེས་
བསྟན་པའོ། །དང་པོ་ལ་རྩ་བའི་ཚིག་དོན་འགྲེལ་པས་འཆད་པ་ནི། བཅོམ་ལྡན་འདས་ཆོས་
ཅན། སྐལ་ལྡན་གྱི་གདུལ་བྱ་གང་གིའང་དོན་མི་མཛད་པ་མི་སྲིད་དེ། དགེ་བའི་བཤེས་གཉེན་
ལ་སོགས་པ་དང་འཕྲད་པས་སྔོན་བསྐྱེད་པའི་དགེ་བའི་རྩ་བའི་ས་བོན་སངས་རྒྱས་ལ་སོགས་པ་
ལ་དམིགས་པའི་རྒྱུ་ཡོངས་སུ་བརྟས་པར་གྱུར་ནས་སེམས་ཅན་གང་ལ་གང་གི་དུས་སུ་ཆོས་སྟོན་
པ་ལ་སོགས་པ་མཛད་ནས་ཡུན་དུ་འཕྲད་པར་གྱུར་པ་དེའི་ཚེ་དེའི་དོན་བྱ་བའི་ཕྱིར་དུ་སྔོན་གྱི་
སྨོན་ལམ་གྲུབ་པས་གདུལ་བྱ་ལ་དེ་དང་དེར་སྣང་བ་དང་འཚམ་པར་དོན་གྱི་བྱ་བ་མཛད་པས་
ཁྱབ་པས་སོ། །འོན་ཀྱང་སྐལ་མེད་ཀྱི་དོན་དངོས་སུ་མི་མཛད་པའི་རྒྱུ་མཚན་ཡོད་དེ། དུས་
330

ཐམས་ཅད་དུ་ཡིད་བཞིན་གྱི་ནོར་བུ་ལྟར་ཉེ་བར་གནས་ཀྱང༌། རང་གི་ལས་ཀྱི་ཉེས་པས་སྐྱེད་
པ་ལ་སངས་རྒྱས་དངོས་སུ་སྣང་བ་རྒྱུ་མ་ཚང་བས་སངས་རྒྱས་ཀྱིས་ཡེ་ཤེས་སྟོན་པའི་འབྲས་
བུ་དངོས་སུ་སྨིན་པར་རེ་ཤིག་མཛད་པར་མི་སྣང་བའི་ཕྱིར་རོ། སྙམ་དུ་བྱམས་པས་དགོངས་
པ་ཡིན་ནོ། །གཉིས་པ་ལ་འཚམས་སྦྱར་ནི། དེ་ཇི་ལྟ་བུ་ཞིག་སོགས་སོ། །རྩ་བའི་ཚིག་དོན་
འགྲེལ་པས་འཆད་པ་ནི། དཔེར་ན་སོགས་ཏེ་གོ་སླའོ། །གཉིས་པ་ལ་རྩོད་པ་དང་ལན་ནོ། །དང་
པོ་ནི། རྩོད་པའི་སྐབས་ཀྱི་ཁྱབ་པ་ཞེས་ཆོས་སྐུ་ལ་སྦྱོར་རྒྱུ་ཡིན་པ་ལ། ཆོས་སྐུ་ཐམས་ཅད་
ལ་ཁྱབ་པ་ཡིན་པར་སྔར་རྩ་བའི་སྐབས་གང་དུའང་དངོས་སུ་མ་སྨྲས་པས་རྩོད་པ་འདི་བསྟན་
བཅོས་རང་གི་རྩོད་སྤང་ལ་སྦྱར་ན་འབྲེལ་མེད་དུ་འགྱུར་པ་ཡིན་ནོ། །དེས་ན་དོན་ནི་འདི་ཡིན་
ཏེ༑ ཆོས་སྐུ་ཡེ་ཤེས་ཀྱི་བདག་ཉིད་ཡིན་ན། རྣལ་འབྱོར་པ་སོ་སོར་ངེས་པའི་རྒྱུད་ཀྱི་རྟེན་ལ་
ཡོད་པའི་ཕྱིར། མདོ་ལས། ཇི་ལྟར་ཆོས་སྐུ་སེམས་ཅན་ཐམས་ཅད་ལ་ཁྱབ་པ་ཞེས་ཀྱང་བརྗོད་
དེ༑ དེ་དང་འགལ་ལོ། །ཡེ་ཤེས་ཡིན་ན་སྐད་ཅིག་རེ་རེ་ལ་འབྱུང་དགོས་པའི་ཕྱིར། ཇི་ལྟར་
མདོ་ལས་ཆོས་ཀྱི་སྐུ་རྟག་པ་ཞེས་ཀྱང་བརྗོད་དེ། དེ་དང་འགལ་ལོ་ཞེ་ན། ལན་ལ། རྩ་འགྲེལ་
གཉིས་ཀའི་ངག་དོན། དེ་གཉིས་འགལ་བའི་སྐྱོན་མེད་པར་ཐལ། མདོ་ལས། དེ་ལྟར་གསུངས་
པ་མཛད་པས་ཁྱབ་པ་དང༌། རྒྱུན་མི་འཆད་པ་ཙམ་ལ་དགོངས་པ་ཡིན་པའི་ཕྱིར། ཚིག་དོན་
གོ་སླའོ། །དོན་འདིའི་ཕྱིར་ཉི་ཁྲི་སྣང་པ་ལས་ཀྱང་། དེ་ལྟར་དགོངས་པ་འདིས་སངས་རྒྱས་
ཐམས་ཅད་དུ་སོང་བ་དང་རྟག་པ་ཡིན་པར་བཤད་པའི་ཕྱིར་བསྟན་བཅོས་དང་འགལ་བ་མེད་
དོ༑ ༑ཞེས་གསུངས་པ་ཡིན་ནོ། །
གསུམ་པ་ལོངས་སྤྱོད་རྫོགས་པའི་སྐུ་ལ་རང་བཞིན་དང༌། ཡོན་ཏན་རྒྱས་པར་བཤད་
པའོ། །དང་པོ་ལ་འཚམས་སྦྱར་ནི། དེ་ལྟར་སོགས་སོ། །རྩ་བའི་ཚིག་དོན་འགྲེལ་པས་བཤད་
པ་ནི། བསོད་ནམས་ཀྱི་ཚོགས་ཀྱི་རྣམ་སྨིན་གྱི་འབྲས་བུར་གྱུར་པའི་མཚན་སུམ་ཅུ་རྩ་གཉིས་
དང་། དཔེ་བྱད་བཟང་པོ་བརྒྱད་ཅུས་སྤྲས་པའི་ངོ་བོ་ཉིད་ཀྱི་གཟུགས་སྐུ་འདི་ནི་ཆོས་ཅན། སངས་
རྒྱས་བཅོམ་ལྡན་འདས་ཀྱི་ལོངས་སྤྱོད་རྫོགས་པའི་སྐུ་ཡིན་ཏེ། བྱང་ཆུབ་སེམས་དཔའ་ཆེན་
331

པོ་ས་བཅུ་ལ་བཞུགས་པ་རྣམས་དང་། ཐབས་གཅིག་ཏུ་ཐེག་པ་ཆེན་པོའི་ཆོས་ཀྱི་ལོངས་སྤྱོད་
ཀྱི་དགའ་བ་དང་བདེ་བ་ཤིན་ཏུ་ཁ་ན་མ་ཐོ་བ་མེད་པ་ཉེ་བར་སྤྱོད་པའི་ཕྱིར་རོ།།གཉིས་པ་ལ་མཚན་
དང་དཔེ་བྱད་བཤད་པའོ། །དང་པོ་ལ་དངོས་དང༌། དེའི་རྒྱུ་བཤད་པའོ། །དང་པོ་ལ་འཚམས་
སྦྱར་ནི། མཚན་ཅེས་དང༌། རྩ་བ་ནི། དོན་འགྲེལ་པས་རྒྱུ་དང་བཅས་ཏེ་ལྷན་ཅིག་ཏུ་འཆད་
པར་བྱེད་ལ། རྩ་འགྲེལ་གྱི་ཚིག་དོན་གོ་སླའོ། །ཅིའི་ཕྱིར་མཚན་ཞེས་བྱ་ཞེ་ན། འདི་དག་
གང་ལ་ཡོད་པ་དེ་སྐྱེས་བུ་ཆེན་པོར་མཚོན་པར་བྱེད་པའི་ཕྱིར་རོ། །གཉིས་པ་ལ་གཉིས་ལས།
མདོར་བསྟན་ལ། འཚམས་སྦྱར་ནི། རྒྱུ་གྲུབ་པས་ཞེས་སོགས་དང༌། རྩ་བའི་དོན་འགྲེལ་
པས་འཆད་པ་ནི། མཚན་གང་གི་ཞེས་སོགས་ཏེ། དེ་ཡང་གོང་དུ་བཤད་པའི་རྒྱུ་དེ་རྣམས་བསྐལ་
བ་གྲངས་མེད་གཅིག་ཏུ་གོམས་པར་བྱས་པ་ཡེ་ཤེས་ཀྱི་ཚོགས་ཀྱི་ལྷན་ཅིག་བྱེད་རྐྱེན་གྱིས་ནུས་
པ་མཐུ་ཅན་དུ་བྱས་པ་ལས་འདི་དག་འགྲུབ་པའི་དོན་ཏོ། །རྒྱས་བཤད་ལ་འཚམས་སྦྱར་ནི།རྒྱུ་
དེ་སོགས་དང་། ཚིག་དོན་ནི། རྒྱུ་ནི་བླ་མ་སྐྱེལ་བ་སོགས་ཏེ། སྔར་བཤད་ཟིན་ཏོ་ཞེས་པའོ། །གཉིས་
པ་དཔེ་བྱད་བཤད་པ་ལ། འཚམས་སྦྱར་ནི། དེ་ལྟར་སོགས་སོ། །རྩ་བའི་ཚིག་དོན་ཕལ་ཆེ་
བ་གོ་སླ་ཞིང་། ཡན་ལག་དང་ཉིང་ལག་ཤིན་ཏུ་རྣམ་པར་འབྱེས་པ་ནི་སྦོམ་ཕྲ་སོགས་འཚམ་
པའོ། །སྐུ་ཟླུམ་པ་ནི། ལྟེ་བའི་འོག་ཕྱོགས་དབྱིབས་ཟླུམ་པའོ། །སྐུ་སྐབས་ཕྱིན་པ་ནི་རྐེད་པ་
སྐབས་ཕྱེ་པའོ། །སྐུ་མ་རྙོངས་པ་ནི་ཧ་ཅང་མི་རིང་པའོ། །ཕྱལ་བྱང་བ་ནི་མཐོ་དམའ་དང་།
རྫོང་རྫེང་པོར་རྒྱུར་བ་མིན་པའོ། །ལྟེ་བ་ཟབ་པ་ནི་གཏིང་རིང་པའོ། །དཔལ་བེའུ་སོགས་ཀྱིས་
བརྒྱན་པ་ནི། ཕྱག་ཞབས་ལ་དེ་འདྲའི་རི་མོ་ཡོད་པའོ། །འདི་དག་ལ་ཙིའི་ཕྱིར་དཔེ་བྱད་ཅེས་
བྱ་ཞེ་ན། འདི་དག་གང་ལ་ཡོད་པའི་ནང་གི་སྤངས་རྟོགས་ཀྱི་ཡོན་ཏན་གཞན་ལ་གོ་བར་བྱེད་
པའི་དཔེ་ཡིན་པའི་ཕྱིར་རོ། །ཡོན་ཏན་ཇི་ལྟ་བུ་ཞེ་ན། སེན་མོ་ཟངས་ཀྱི་མདོག་ལྟ་བུས་ནང་
གི་ཡོན་ཏན་འདུ་བྱེད་ཐམས་ཅད་ལ་འདོད་ཆགས་དང་བྲལ་བ་མཚོན་པ་ལྟ་བུའོ། ཞེས་སོགས་
སུ་ཤེས་པར་བྱའོ། །
བཞི་པ་སྤྲུལ་བའི་སྐུ་ལ་མཚམས་སྦྱར་ནི། དེ་ལྟར་སོགས་སོ། །རྩ་བའི་ཚིག་དོན་འགྲེལ་
332

པས་འཆད་པ་ནི། ཤཱ་ཀྱ་ཐུབ་པ་ལ་སོགས་པའི་གཟུགས་གང་གི་འཁོར་བ་ཇི་སྲིད་པར་འཇིག་
རྟེན་གྱི་ཁམས་ཐམས་ཅད་དུ་མཛད་པ་བཅུ་གཉིས་ཀྱི་སྒོ་ནས་རིགས་ཅན་གསུམ་གྱི་སེམས་ཅན་
རྣམས་ཀྱི་འདོད་པའི་དོན་མཉམ་པ་ཉིད་དུ་མཛད་པའི་སྐུ་དེ་ནི་ཆོས་ཅན། སངས་རྒྱས་བཅོམ་
ལྡན་འདས་ཀྱི་སྤྲུལ་པའི་སྐུ་ཡིན་ཏེ། རིགས་ཅན་གསུམ་ཀ་ལ་དངོས་སུ་སྣང་བའི་གཟུགས་སྐུ་
ཡིན་པའི་ཕྱིར།སྤྲུལ་སྐུ་ཆོས་ཅན། རྒྱུན་མི་འཆད་པ་ཡིན་ཏེ། འཁོར་བ་ཇི་སྲིད་དུ་མཛད་པ་
བཅུ་གཉིས་སྟོན་པ་རྒྱུན་ཆགས་པའི་ཕྱིར། གཉིས་པ་འཕྲིན་ལས་ལ་གསུམ་ལས། མཚམས་
སྦྱར་ལ་བཤད་ཟིན་གྱི་མཚམས་སྦྱར་དང༌། འཆད་འགྱུར་གྱི་མཚམས་སྦྱར་རོ། །དང་པོ་ནི།
གོང་དུ་ཇི་སྐད་བཤད་པ་དེ་ལྟར་ངོ་བོ་ཉིད་ཀྱི་སྐུའི་བདག་ཉིད་རང་བཞི་རྣམ་དག་གི་ཆ་དེ་བསྐལ་
བ་གྲངས་མེད་པ་གསུམ་དུ་བསྒོམས་པའི་སྟོབས་ལས་འབྱུང་བ་སངས་རྒྱས་ནང་ཁོ་ནའི་དངོས་
ཀྱི་སྤྱོད་ཡུལ་ཉིད་དུ་ཟག་མེད་ཀྱི་ཡེ་ཤེས་སྡེ་ཚན་ཉེར་གཅིག་ལ་ལྟོས་ནས་ཆོས་སྐུར་རབ་ཏུ་རྟོགས་
ཤིང་ངེས་པར་གཟུང་བ་དང༌། ལ་སོགས་པ་ས་བཅུའི་བྱང་སེམས་ཀྱི་དངོས་ཀྱི་སྤྱོད་ཡུལ་ཉིད་
ལ་སོགས་པ་མཚན་དཔེ་ལ་ལྟོས་ནས་ལོངས་སྐུར་རབ་ཏུ་བཏགས་པ་དང༌། ལ་སོགས་པ་ཉན་
ཐོས་ཀྱི་ཡང་དངོས་ཀྱི་སྤྱོད་ཡུལ་ཉིད་དུ་ལ་སོགས་པ་འཁོར་བ་ཇི་སྲིད་པར་མཛད་པ་བཅུ་གཉིས་
སྟོན་པ་ལ་ལྟོས་ནས་སྤྲུལ་སྐུར་རབ་ཏུ་བཏགས་ཤིང་ངེས་པར་གཟུང་བའི་སྐུ་གསུམ་བསྟན་ནས་
ཞེས་པའོ། །གཉིས་པ་ནི། དེའི་འོག་ཏུ་འཕྲིན་ལས་གསུངས་སོ། །དགོས་པ་གང་གི་ཆེད་དུ་
ན༑ གདུལ་བྱའི་སྐྱེ་བོའི་སྣང་བ་ལ་བརྟེན་པ་འཕྲིན་ལས་ཐམས་ཅད་གཙོ་བོར་ཆོས་ཀྱི་སྐུ་ཡིན་
ནོ༑ ༑ཆོས་སྐུ་དེའི་བདག་པོ་ལ་བརྟེན་ནས་བྱུང་བའི་ཕྱིར། ཞེས་ཤེས་པའི་ཆེད་དུའོ། །དེའི་
བདག་རྐྱེན་ལས་བྱུང་བར་ཐལ། ཀུན་རྫོབ་ཏུ་སངས་རྒྱས་ཀྱི་ཡེ་ཤེས་ཁོ་ན་ལོངས་སྤྱོད་རྫོགས་
པའི་སྐུ་ལ་སོགས་པར་སྣང་བ་བསྐྱེད་པའི་སྒོ་ནས་དེ་ནི་བྱ་བ་མཛད་པའོ། །རྩ་བ་ནི་དེ་བཞིན་
ཅེས་སོགས་སོ། །དེའི་དོན་འགྲེལ་པས་འཆད་པ་ལ། འཕྲིན་ལས་ཀྱི་དབྱེ་བ། འཕྲིན་ལས་ཀྱི་
དུས་དེས་གོ་རིམ་གཞན་མཚོན་ཚུལ་ལོ། །དང་པོ་ལ་ལམ་གྱི་རྟེན་མངོན་མཐོ་ལ་འགོད་པ་དང་།
ངེས་ལེགས་ཀྱི་རྒྱུ་ལམ་ལ་འགོད་པ་དང་། ངེས་ལེགས་ཀྱི་ངོ་བོ་ལམ་གྱི་འབྲས་བུ་ལ་འགོད་པའོ།།
333

དང་པོ་ལ་སངས་རྒྱས་ཀྱི་ཡེ་ཤེས་ཆོས་ཅན། གདུལ་བྱ་ངེས་ལེགས་ལ་འགོད་པའི་དང་པོར།
མངོན་མཐོ་ལ་འགོད་པར་མཛད་དེ། འགྲོ་པ་བཟང་པོ་ལྷ་ཡི་དང་བཟང་པོ་མིན་པ་ངན་འགྲོ་
ལ་མངོན་པར་ཞེན་པ་མེད་པར་གནས་པ་མཚན་ཉིད་ངན་སོང་དུ་འགྲོ་བར་རབ་ཏུ་ཞི་བའི་འཕྲིན་
ལས་མཛད་པས་སོ། །གཉིས་པ་ལ་ཚོགས་ལམ་ལ་འགོད་པ་དང་། སྦྱོར་ལམ་དང༌། མཐོང་
ལམ། སྒོམ་ལམ་འགོད་པའོ། །དང་པོ་ལ་སྦྱོར་བ་དང༌། ལྟ་བ་དང་། སྤྱོད་པ་རྣམ་དག་ལ་
འགོད་དེ། སྦྱིན་པ་དང༌། ལ་སོགས་པ་སྙན་པར་སྨྲ་བ་དང༌། དོན་སྤྱོད་པ་དང༌། དོན་མཐུན་
པ་སྟེ་བསྡུ་པའི་དངོས་པོ་བཞི་ལ་འགོད་པའི་ཕྱིར། གཉིས་པ་ནི་ལྟ་བ་རྣམ་དག་ལ་འགོད་པར་
བྱེད་དེ། ཐོས་པ་ལས་བྱུང་བ་ལ་སོགས་པ་ཤེས་པ་ལས་མི་མཐུན་པའི་ཕྱོགས་དང་གཉེན་པོ་དོར་
བ་དང༌། བླང་བར་བྱ་བའི་སྒོ་ནས་རྟོགས་པར་མཛད་པའི་ཕྱིར། གསུམ་པ་ལ་གཞན་དོན་གྱི་
སྤྱོད་པ་དང་། རང་དོན་གྱི་སྤྱོད་པ་དང་། གཉིས་དོན་གྱི་སྤྱོད་པ་འགོད་པའོ། །དང་པོ་ནི། གཞན་
དོན་གྱི་སྤྱོད་པ་རྣམ་དག་ལ་འགོད་པར་བྱེད་དེ། སྒྱུ་མ་མཁན་སྒྱུ་མའི་སེམས་ཅན་ལ་ཆགས་
སྡང་མེད་པ་བཞིན་དུ་རྗེས་སུ་ཆགས་པ་ལ་སོགས་པ་རྣམ་པར་དབེན་པ་ཉིད་ཀྱིས་སེམས་ཅན་
གྱི་དོན་ཏེ་གཞན་གྱི་དོན་སྒྲུབ་པའི་ཐབས་བྱམས་པ་ལ་སོགས་པའི་མཚན་ཉིད་ཇི་ལྟ་བའི་བདག་
ཉིད་ལ་འགོད་པའི་ཕྱིར། གཉིས་པ་ལ་རང་དོན་གྱི་སྤྱོད་པ་རྣམ་དག་ལ་འགོད་དེ། དེའི་རྗེས་
ལ་རང་གི་དོན་འཁོར་གསུམ་རྣམ་པར་དག་པས་རབ་ཏུ་ཕྱེ་བའི་ཕ་རོལ་ཏུ་བྱིན་པ་དྲུག་ལ་གོམས་
པར་བྱེད་པ་ལ་འགོད་པར་མཛད་པའི་ཕྱིར། གསུམ་པ་ནི། དེའི་འོག་ཏུ་གཉིས་དོན་གྱི་སྤྱོད་
པ་རྣམ་དག་ལ་འགོད་དེ། རང་དང་གཞན་གྱི་དོན་གྱི་མཚན་ཉིད་སངས་རྒྱས་ཀྱི་ལམ་སྟེ། དགེ་
བ་བཅུའི་ལས་ཀྱི་ལམ་ལ་འགོད་པར་མཛད་པའི་ཕྱིར། གཉིས་པ་ནི། དེ་ནས་སྦྱོར་ལམ་ལ་
འགོད་དེ། ཆོས་ཐམས་ཅད་རང་བཞིན་གྱིས་སྟོང་པ་ཉིད་དོན་སྤྱིའི་ཚུལ་གྱིས་གོམས་པར་བྱེད་
པ་ལ་འགོད་པར་མཛད་པའི་ཕྱིར། གསུམ་པ་ནི། དེའི་རྗེས་ལ་མཐོང་ལམ་ལ་འགོད་དེ། སྦྱིན་
པའི་ཕ་རོལ་ཏུ་ཕྱིན་པ་ལྷག་པར་གྱུར་པ་ལ་བརྟེན་ནས་ས་དང་པོ་ཆོས་གྱི་དབྱིངས་ཀུན་ཏུ་འགྲོ་
བ་རྟོགས་པའི་མཚན་ཉིད་གཟུང་འཛིན་གཉིས་སུ་མེད་པའི་ཆོས་དང་པོར་མངོན་དུ་གྱུར་པ་ལ་
334

འགོད་པའི་ཕྱིར། བཞི་པ་སྒོམ་ལམ་ལ་འགོད་པ་ལ་དྲུག་ལས། དང་པོ་ནི། ས་གཉིས་པ་ནས་
ལྔ་པའི་བར་ལ་རིམ་གྱིས་འགོད་དེ། དེ་ནས་ཚོགས་ཡོངས་སུ་རྫོགས་པ་རྒྱུར་གྱུར་པས་ས་གཉིས་
པ་ལ་སོགས་པ་བཞིར་ཚུལ་ཁྲིམས་ལ་སོགས་པའི་ཕ་རོལ་ཏུ་ཕྱིན་པ་བཞིའི་ཆོས་ཐམས་ཅད་བརྡར་
བཏགས་པར་ཤེས་པའི་སྒོམ་ནས་རྣམ་པར་དག་པ་ལ་འགོད་པའི་ཕྱིར། གཉིས་པ་ནི། དེའི་
རྗེས་ལ་སྔ་མ་དེ་བཞིན་དུ་རིམ་གྱིས་ས་དྲུག་པ་ལ་འགོད་དེ། ཤེས་རབ་ཀྱི་ཕ་རོལ་ཏུ་ཕྱིན་པ་ལ་
བརྟེན་ནས་ཤེས་པ་དང་ཤེས་བྱའི་དངོས་པོར་མངོན་པར་མ་ཞེན་པའི་མཚན་ཉིད་ཆོས་ཐམས་
ཅད་དམིགས་སུ་མེད་པའི་ཡེ་ཤེས་ལ་འགོད་པའི་ཕྱིར། གསུམ་པ་ནི། དེའི་འོག་ཏུ་ས་བདུན་
པ་ལ་འགོད་དེ། ཐབས་ཀྱི་ཕ་རོལ་ཏུ་ཕྱིན་པ་ལྷག་པའི་སྟོབས་ཀྱིས་སེམས་ཅན་ཡོངས་སུ་སྨིན་
པར་བྱེད་པ་ལ་འགོད་པའི་ཕྱིར། བཞི་པ་ནི། དེ་ནས་ས་བརྒྱད་པ་ལ་འགོད་དེ། སྟོབས་ཀྱི་ཕ་
རོལ་ཏུ་ཕྱིན་པ་ལྷག་པའི་སྟོབས་ཀྱི་ཉན་ཐོས་ལ་སོགས་པ་དང་ཐུན་མོང་མིན་པའི་བྱང་ཆུབ་སེམས་
དཔའི་ལམ་ལ་འགོད་པའི་ཕྱིར། དེ་ནས་ས་བརྒྱད་པ་དེ་ཉིད་ལ་ཆོས་ཐམས་ཅད་ལ་མངོན་པར་
ཞེན་པ་སྤངས་པའི་སྲིད་ཞི་མཉམ་ཉིད་ཀྱི་སྦྱོར་བ་ལ་འགོད་དོ། །ལྔ་པ་ནི། དེའི་རྗེས་ལ་ས་དགུ་
པ་ལ་འགོད་དེ། སྨོན་ལམ་གྱི་ཕ་རོལ་ཏུ་ཕྱིན་པ་ལྷག་པའི་མཐུས་བྱང་ཆུབ་མྱུར་དུ་འཐོབ་པ་ལ་
འགོད་པའི་ཕྱིར། དྲུག་པ་ས་བཅུ་པ་ལ་འགོད་པ་ལ།ས་བཅུ་ཐོབ་མ་ཐག་དང༌། སྐྱེ་བ་གཅིག་
གིས་ཐོགས་བ་དང་། སྲིད་པ་ཐ་མ་ལ་འགོད་པའོ། །དང་པོ་ནི། དེའི་འོག་ཏུ་ས་བཅུ་པ་ལ་
འགོད་དེ། ཡེ་ཤེས་ཀྱི་ཕ་རོལ་ཏུ་ཕྱིན་པ་ལྷག་པའི་ལྟོབས་ཀྱིས་སངས་རྒྱས་ཀྱི་ཞིང་སྣ་ཚོགས་
རྣམ་པར་དག་པ་འགོད་པའི་ཕྱིར། གཉིས་པ་ནི། ཡང་དེ་ཉིད་ལ་སྐྱེ་བ་གཅིག་གིས་ཐོགས་པ་
ལ་འགོད་དེ། རང་གི་ངོ་བོ་ཚེ་ཕྱི་མ་ལ་ཡང་དག་པར་རྫོགས་པའི་བྱང་ཆུབ་ཏུ། སོ་སོར་ངེས་
པ་ལ་འགོད་པའི་ཕྱིར་དང་། ཕྱོགས་བཅུའི་འཇིག་རྟེན་གྱི་ཁམས་ཀྱི་སེམས་ཅན་གྱི་དོན་དང་
འཇིག་རྟེན་གྱི་ཁམས་ཐམས་ཅད་དུ་སངས་རྒྱས་ཀྱི་དྲུང་དུ་ཉེ་བར་འགྲོ་བ་ལ་སོགས་པ་ལ་འགོད་
པའི་ཕྱིར། གསུམ་པ་ལ། ནུས་པ་དང༌། སྤངས་རྟོགས། དག་པའི་རྒྱུའི་ཚོགས་སོ། །དང་པོ་
ནི༑ ས་བཅུ་ཐོབ་མ་ཐག་དང༌། སྐྱེ་བ་གཅིག་གིས་ཐོགས་པ་ལ་བཀོད་ཟིན་པ་དེ་ལྟ་བུའི་རིམ་
335

པས་ཡང་ས་བཅུ་པ་དེ་ཉིད་ལ་ཁྱད་པར་གྱི་ལམ་གྱི་རང་གི་ངོ་བོ་བྱང་ཆུབ་མཐའ་དག་གི་ཡོན་
ཏན་འདྲེན་པར་བྱེད་པའི་ཆོས་ཀྱི་མཚན་ཉིད་བྱང་ཆུབ་ཀྱི་ཡན་ལག་དང༌། ཚོགས་གཉིས་ཀྱི་
ཡེ་ཤེས་དང་འབྲས་བུར་འབྲེལ་པ་ཆུད་མི་ཟ་བ་དང་། ཇི་སྙེད་པའི་རྟོགས་པ་དངོས་པོ་ཐམས་
ཅད་ཡང་དག་པ་ཇི་ལྟ་བ་བཞིན་དུ་རྟོགས་པ་དང་སྤངས་པ་ལ་ཕྱིན་ཅི་ལོག་མངོན་གྱུར་ཐམས་
ཅད་སྤངས་པ་དང༌། ཕྱིན་ཅི་ལོག་གི་གཞི་ས་བོན་གཏན་མེད་པར་སྤངས་པའི་ཡེ་ཤེས་དང་།
དག་པའི་རྒྱུ་ཚོགས་ནི་རང་བཞིན་གྱིས་ཡོངས་སུ་དག་པའི་མཚན་ཉིད་ཀྱི་བྱང་ཆུབ་སེམས་དཔའི་
རྣམ་པར་བྱང་བ་དང་། གློ་བུར་གྱི་དྲི་མ་ཐམས་ཅད་དང་འབྲེལ་བའི་རྒྱུ་ཚོགས་དང་ཇི་ལྟ་བའི་
རྟོགས་པ་སྟོང་པ་ཉིད་ཀྱི་ངོ་བོ་ཉིད་ཀྱི་འདུས་བྱས་དང་འདུས་མ་བྱས་དོན་དམ་པར་ཐ་མི་དད་
པར་ཡོངས་སུ་ཤེས་པ་རྣམས་ལ་བཀོད་ནས་སོ། །གསུམ་པ་ནི། སྔར་ཇི་སྐད་བཤད་པའི་ཚུལ་
དེ་ལྟར་རང་ལ་བསྟན་པའི་རྒྱུའི་གཙོ་བོ་དོན་བདུན་ཅུའི་དང་པོ་སེམས་བསྐྱེད་པ་སྟོན་པ་ན། གྲང་
ཚན་སེམས་བསྐྱེད་ཀྱི་དབྱེ་བ་ཉེར་གཉིས་སུ་ཕྱེ་ནས། ལས་དང་པོ་པའི་སེམས་བསྐྱེད་ནས་སངས་
རྒྱས་ཀྱི་སའི་བར་གྱི་སེམས་བསྐྱེད་བསྟན་པའི་གོ་རིམ་དངོས་སུ་བསྟན་པའི་རིམ་པས་ལྷག་མ་
བར་གྱི་ཚིག་གི་དོན་གྲོགས་སུ་གྱུར་པའི་ལམ་རྣམས་ཀྱིས་ཉམས་སུ་ལེན་པའི་གོ་རིམས་ཀྱང་ཤུགས་
ལ་ཁོང་དུ་ཆུད་པར་བྱ་ཞིང་། གཞན་ལ་བརྟེན་པའི་རྐྱེན་གྱི་གཙོག་བོ་དོན་བདུན་ཅུའི་ཐ་མ་འཕྲིན་
ལས་སྟོན་པ་ན་གདུལ་བྱ་མངོན་མཐོ་ལ་འགོད་པ་ནས་མི་གནས་པའི་མྱང་འདས་ལ་འགོད་པའི་
བར་བསྟན་པའི་གོ་རིམ་དངོས་སུ་བསྟན་པ་རིམ་པས་ལྷག་མ་བར་གྱི་ཚིག་དོན་གདུལ་བྱའི་རྒྱུད་
ལ་སྐྱེ་བའི་ཡོན་ཏན་རྣམས་ཀྱི་ཇི་ལྟར་སྐྱེ་ཚུལ་གྱི་གོ་རིམ་ཀྱང་ཤུགས་ལ་ཁོང་དུ་ཆུད་པར་བྱ་སྟེ་
འོན་ཀྱང་དངོས་སུ་བཀོད་ན་ཚིག་མངས་སུ་དོགས་ནས་སེང་བཟང་བདག་གིས་ནི་མ་བྲིས་སོ། །ངག་
དོན་ནི། སེང་བཟང་ཆོས་ཅན། སེམས་བསྐྱེད་ཀྱི་གྲོགས་ལམ་རྣམས་ཇི་ལྟར་ཉམས་སུ་ལན་
པའི་གོ་རིམ་དང་། འཕྲིན་ལས་ལ་བསྟེན་ནས་གདུལ་བྱའི་རྒྱུད་ལ་ཡོན་ཏན་སྐྱེ་ཚུལ་གྱི་གོ་རིམ་
དངོས་སུ་མ་དྲིས་པའི་རྒྱུ་མཚན་ཡོད་དེ། དེ་གཉིས་སེམས་བསྐྱེད་ཉེར་གཉིས་དང༌། འཕྲིན་
ལས་ཉེར་བདུན་གྱི་གོ་རིམ་དངོས་སུ་བཀོད་པའི་ཤུགས་ཀྱིས་གོ་ནུས་ཤིང༌། དེ་དག་དངོས་སུ་
336

བཀོད་ན་ཚིག་མང་དུ་དོགས་ནས་མ་བཀོད་པའི་ཕྱིར། ཊཱིཀ་བྱེད་གཞན་དག་དོན་བདུན་ཅུའི་
དང་པོ་དང་ཐ་མ་ལ། གོ་རིམ་ས་འཚམས་བསྟན་པའི་ཤུགས་ཀྱིས་ལྷག་མ་དོན་རེ་བརྒྱད་ཀྱི་
གོ་རིམ་ས་འཚམས་ཀྱང་ཁོང་དུ་ཆུད་པར་བྱ་ཞེས་འཆད་མོད། ཁོང་དུ་ཆུད་པར་བྱ་ཚུལ་རྫུན་
གྱི་རིབ་མ་མ་བྱེད་པར་གསལ་བོར་སྨྲོས་ཤིག་དང་། ཁོ་བོས་ནི་སུ་ལ་ཡང་སྨྲ་མི་ནུས་པ་ཡོད་
པར་མ་མཐོང་ངོ༌། །གསུམ་པ་སྐབས་བསྡུ་བ་ནི། ཤེས་རབ་ཀྱི་ཕ་རོལ་ཏུ་ཕྱིན་པའི་མན་ངག་
གི་བསྟན་བཅོས་མངོན་པར་རྟོགས་པའི་རྒྱན་གྱི་འགྲེལ་བ་དོན་གསལ་བའི་རྣམ་བཤད་རྟོགས་པར་
དཀའ་བའི་སྣང་བ་ལས་སྐབས་བརྒྱད་པའི་འགྲེལ་པའོ། ། ༈ །།
གཉིས་པ་བར་མ་ལ་དད་པ་ལ་དྲུག་ཏུ་བསྡུས་པ་ལ། འཚམས་སྦྱར་ནི་རྒྱས་པ་ལ་སོགས་
སོ༑ ༑རྩ་བའི་ཚིག་དོན་འགྲེལ་པས་འཆད་པ་ནི། རྣམ་པ་ཐམས་ཅད་མཁྱེན་པ་ཉིད་ལ་སོགས་
པ་ཐམས་ཅད་མཁྱེན་པ་ཉིད་ནི་ཆོས་ཅན། གཏན་ལ་དབབ་བྱའི་མཚན་ཉིད་ཡིན་ཏེ། དང་
པོར་ཐོབ་བསམ་གྱི་ཚེ་སེམས་བསྐྱེད་སོགས་ཆོས་སུམ་ཅུས་མངོན་པར་མཚོན་པའི་གནས་ཡིན་
པས་སོ། །རྣམ་པ་ཐམས་ཅད་མངོན་པར་རྫོགས་པར་རྟོགས་པ་ནི་ཆོས་ཅན། ཐམས་ཅད་
མཁྱེན་པ་ཉིད་གསུམ་གྱི་སྦྱོར་བ་ཡིན་ཏེ། མཁྱེན་གསུམ་ཐོས་བསམ་གྱིས་བཏན་ལ་ཕབ་པའི་
རྗེས་དེ་ནས་རྟོགས་པ་ལ་དབང་དུ་བྱ་བའི་ཕྱིར་དུ་འདིས་ཐམས་ཅད་མཁྱེན་པ་ཉིད་གསུམ་རྣམ་
པའི་སྒོ་ནས་སྒོམ་པ་ལ་སྦྱོར་བས་སོ། །རྩེ་་མོའི་མངོན་པར་རྟོག་པ་ནི་ཆོས་ཅན། ཐམས་ཅད་
མཁྱེན་པ་ཉིད་གསུམ་སྒོམ་པའི་རྟོགས་པའི་རབ་ཀྱི་གནས་སྐབས་ཡིན་ཏེ། མཁྱེན་གསུམ་རྣམ་
པའི་སྒོ་ནས་བསྒོམས་པ་དེ་ནས་ཤིན་ཏུ་གོམས་པ་ཕུལ་དུ་བྱུང་བར་འགྲོ་བའི་ཕྱིར། མཐར་གྱིས་
པའི་མངོན་པར་རྟོགས་པ་ནི་ཆོས་ཅན། ཐམས་ཅད་མཁྱེན་པ་ཉིད་གསུམ་གྱི་གོ་རིམ་གྱི་གནས་
སྐབས་ཡིན་ཏེ། དབང་ཐོབ་པ་དེ་ནས་སྔར་རྟོགས་པའི་དངོས་པོ་བརྟན་པ་ཐོབ་པའི་སྒོ་ནས་ངེས་
པར་བྱ་བའི་ཕྱིར་དུ་སོ་སོ་བ་དང་མཐའ་དག་ཏུ་རྣལ་འབྱོར་བསྒོམས་པའི་དོན་སླར་ཡང་དང་
ཡང་དུ་ཡིད་ལ་བྱེད་པའི་སྒོ་ནས་གཞུང་སྲོང་བར་བྱེད་པས་སོ། །ཡང་དག་པར་སྐད་ཅིག་མ་
གཅིག་པའི་མངོན་པར་རྫོགས་པར་བྱང་ཆུབ་པ་ནི་ཆོས་ཅན། ཐམས་ཅད་མཁྱེན་པ་ཉིད་གསུམ་
337

གྱི་སྦྱོར་བ་མཐར་ཐུག་པའི་གནས་སྐབས་ཡིན་ཏེ། གོ་རིམས་ཀྱིས་གོམས་པ་མཐར་ཐུག་པའི་
རྗེས་དེ་ནས་སླར་སྦྱོར་བ་ཁྱད་པར་དུ་འགྲོར་མེད་པས་སོ། །ཆོས་ཀྱི་སྐུ་མཛད་པ་དང་བཅས་
པ་ཆོས་ཅན། ཐམས་ཅད་མཁྱེན་པ་ཉིད་གསུམ་གྱི་རྣམ་པར་སྨིན་པ་ཡིན་ཏེ། སྦྱོར་བ་མཐར་
ཐུག་པ་དེ་ནས་སྦྱོར་བ་དེའི་འབྲས་བུ་མཐར་ཐུག་ཡིན་པས་སོ། །དེ་ལྟར་ན་སོགས་སོ་།ཡན་
ལག་རྒྱས་བཤད་ནི་སྔ་མ་ཁོ་ན་བཞིན་དུ་བཤད་པར་བྱ་བ་ཡིན་ནོ། །
གསུམ་པ་བསྡུས་པ་ལ་དད་པ་ལ་མངོན་པར་རྟོགས་པ་གསུམ་དུ་བསྡུ་བ་ལ། མཚམས་
སྦྱར་ནི། བར་མ་ལ་སོགས་སོ། །རྩ་བ་ནི་ཡུལ་ཅན་སོགས་སོ། །འགྲེལ་བ་ནི། དང་པོར་
རྣམ་པ་ཐམས་ཅད་མཁྱེན་པ་ཉིད་ལ་སོགས་པ་ཐམས་ཅད་མཁྱེན་པ་ཉིད་གསུམ་གྱི་ངོ་བོ་ཉིད་ནི་
ཆོས་ཅན། འཇུག་པའི་ཡུལ་གྱི་རྒྱ་ཡིན་ཏེ། ཐོས་བསམ་གྱིས་གཏན་ལ་དབབ་བྱའི་མཁྱེན་པ་
ཡིན་པའི་ཕྱིར། དེ་ལ་ཇི་ལྟར་རབ་ཏུ་སྦྱོར་ཞེ་ན། དེའི་འོག་ཏུ་རྣམ་པ་ཐམས་ཅད་མངོན་པར་
རྫོགས་པར་རྟོགས་པ་ལ་སོགས་པ་རྣམ་པ་བཞི་ནི་ཆོས་ཅན། སྦྱོར་བ་ཡིན་ཏེ། མཁྱེན་གསུམ་
རྣམ་པས་སྒོམ་པའི་རྣལ་འབྱོར་ཡིན་པས་སོ། །སྦྱོར་བ་དེ་ལྟ་བུ་དང་ལྡན་པའི་རྒྱུ་དེའི་འབྲས་
བུ་ཅི་ཞིག་ཡིན་ཅེ་ན། དེའི་འོག་ཏུ་ཆོས་ཀྱི་སྐུ་འཕྲིན་ལས་དང་བཅས་པ་ནི་ཆོས་ཅན། འབྲས་
བུ་ཡིན་ཏེ། སྦྱོར་བཞི་བསྒོམས་པས་ཐོབ་བྱ་མཐར་ཐུག་ཡིན་པའི་ཕྱིར། དེ་ལྟར་རྒྱལ་བའི་
ཡུམ་རྣམ་པ་གསུམ་གྱི་དོན་བསྡུས་པ་བརྒྱད་དྲུག་ཏུ་ཕྱེ་བ་ལས་གཞན་རྣམ་པ་གསུམ་སྟེ། རྒྱས་
བཤད་ནི་བརྒྱད་དུ་ཕྱེ་བའི་སྐབས་དེ་ཁོ་ན་བཞིན་དུ་བཤད་པར་བྱའོ། །དེ་ཡང་རྒྱས་འབྲིང་བསྡུས་
པའི་ཁྱད་པར་གཉིས་ལས། ཚིག་རྒྱས་འབྲིང་བསྡུས་པ་ནི་ཡུམ་གསུམ་སྟེ། གདུལ་བྱ་དབང་
པོ་རྟུལ་འབྲིང་རྣོ་གསུམ་གྱི་དབང་དུ་བྱས་པའོ། །དོན་རྒྱས་འབྲིང་བསྡུས་པ་ནི། མངོན་པར་
རྟོགས་པ་བརྒྱད་དང་། དྲུག་དང་གསུམ་དུ་ཕྱེ་བ་སྟེ། ཡུམ་གསུམ་པོ་རེ་རེས་ཀྱང་འདི་གསུམ་
ཀ་སྟོན་པར་བྱེད་པའི་ཕྱིར། གདུལ་བྱ་རེ་རེ་ལ་ཡང་སྤྲོ་བ་དང་བསྡུ་བའི་ཚུལ་ཤེས་པར་བྱ་བའི་
སླད་དུ་གསུམ་ཀ་བསྟན་པར་བྱ་བ་ཡིན་ནོ། །ཞེས་བདག་གི་བླ་མ་བཞེད་དོ། །
གསུམ་པ་བཤད་པ་མཐར་ཕྱིན་པའི་བྱ་བ་ལ། ཡུམ་གསུམ་བརྗོད་བྱ་གཅིག་ཏུ་བསྟན་
338

པ་དང་། འགྲེལ་བ་ཇི་ལྟར་བྱས་པ་དང་། བྱས་པའི་དགེ་བ་བསྔོ་བ་དང་། ཁེངས་བསྐྱུང་ཞིང་
དགའ་བ་རྗེས་སུ་བསྒྲག་པའོ། །དང་པོ་ནི་ཇི་སྐད་བཤད་པའི་དོན་བརྒྱད་དང་། དྲུག་དང་གསུམ་
ལ་བདུན་ཅུར་ཕྱེ་བ་ཐམས་ཅད་རྒྱས་འབྲིང་བསྡུས་པ་ཀུན་གྱི་བསྡུས་དོན་དུ་ཁྱོད་ཀྱིས་བཤད་ན།
ཅི་ཡུམ་ཀུན་བརྗོད་བྱ་གཅིག་པ་ཞིག་ཡིན་ནམ་ཞེ་ན། དེ་ལྟར་སྨྲ་སྟེ། དེ་ཡང་ལ་ལ་བརྒྱད་
སྟོང་པ་ལས། མངོན་པར་རྟོགས་པ་བརྒྱད་ཀྱི་དོན་ཚང་བ་ཙམ་དང་། གཞན་བར་མ་ཉི་ཁྲི་
ལས་མངོན་པར་རྟོགས་པ་རྣམས་དོན་བདུན་ཅུར་ཕྱེ་བ་རེ་རེ་ནས་རྫོགས་པར་སྟོན་པའི་ཚིག་ཀྱང་
ཚང་བ་ཙམ་དང༌། གཞན་རྒྱས་པ་ལས་དོན་རེ་རེ་ལ་ཡང་མིང་གི་རྣམ་གྲངས་དུ་མས་བཤད་
བྱེད་དེའི་ཕྱིར། མཁས་པ་རྣམས་ཀྱིས་ཡུམ་གསུམ་པོ་ཀུན་ལའང་དོན་བསྡུས་དེ་ཙམ་དུ་ཤེས་
པར་བྱའོ། །དེ་ལྟ་མིན་ན་ཡུམ་གསུམ་པོ་ཐམས་ཅད་ཀྱིས་སྐྱེས་བུ་གཅིག་འཚང་རྒྱ་བའི་ཆ་རྐྱེན་
དུ་གྱུར་བའི་མངོན་རྟོགས་ཀྱི་རིམ་པ་ཐམས་ཅད་ཚང་བར་ལེགས་པར་བསྡུས་པ་མིན་པའི་སྐྱོན་
དུ་འགྱུར་རོ། །འོ་ན་བཟློས་པའི་སྐྱོན་དུ་མི་འགྱུར་རམ་ཞེ་ན། མི་འགྱུར་ཏོ། །ཡུམ་གསུམ་
པོ་དེ་ལ་ཚིག་བསྡུས་པ་དང༌། རྒྱས་པ་སོགས་རབ་ཏུ་དབྱེ་བས་ཁྱད་པར་ཡོད་པ་ཁོ་ནར་ཟད་
པས་སོ། །གཉིས་པ་ནི། ཚིག་ལེའུར་བྱས་པའི་འགྲེལ་བ་གསལ་བ་འདི་ནི་བྱས་སོ། །སུས་ན།
སེང་གེ་བཟང་པོས་སོ། །གང་གི་སྒོ་ནས་ན། འཕགས་པ་རྣམ་པར་གྲོལ་སྡེ་ཡི་མཐུ་ཡིས་ཡུམ་
གྱི་དོན་མཐོང་བའི་སྒོ་ནས་ནིའོ། །དགོས་པ་མངོན་རྟོགས་བརྒྱད་གོ་བར་སླ་ཕྱིར་རོ། །ཚུལ་
ཇི་ལྟར་ཞེ་ན། མདོའི་ཚིག་དང་ནི་བརྒལ་ལན་གྱི་ངག་སོགས་དང་རེ་རེ་ནས་སྦྱོར་བ་མ་བྱས་
པར་མཁན་པོ་ཡང་དག་རྣམ་སྣང་མཛད་བླ་མ་བཟང་ལ་ཕྱག་འཚལ་ཞིང་གནང་བ་ཐོབ་ནས་སོ།།
གསུམ་པ་ནི། དེ་སྡེབས་ཅེས་སོགས་ཏེ་གོ་སླའོ། །
བཞི་པ་ལ། ཁེངས་བསྐྱང་ཞིང་བཟོད་པར་གསོལ་བ་ནི་བསྟན་བཅོས་ཀྱི་དོན་ཀུན་མངོན་
དུ་གྱུར་པའི་སྒོ་ནས་བདག་གི་སྤྱོད་ཡུལ་གང་ན་ཞིག་ཡིན་ཏེ་མིན་ནོ། །དེའི་རྒྱུ་མཚན་ཤེས་རབ་
མི་གསལ་བ་དང་། བསྟན་བཅོས་ཀྱི་དོན་རང་གི་བློ་ལས་ཕྱི་རོལ་གྱུར་པས་སོ། །དེས་ན་འདི་
ནི་བདག་ཉིད་ཆེན་པོ་འཕགས་པ་རྣམས་ཀྱི་བློའི་སྤྱོད་ཡུལ་ཡིན་གྱི་བསྟན་བཅོས་དོན་ནི་མ་ལུས་
339

པ་དེ་ལས་གཞན་པའི་སྤྱོད་ཡུལ་གང་ན་ཡིན། བདག་གི་སྤྱོད་ཡུལ་མིན་པ་འོན་ཀྱང་རང་དང་
གཞན་གྱི་ངོར། བདག་གིས་འབད་པ་བགྱིས་པ་ལ་ནོངས་པ་ཡོད་ན་སྐྱེ་བོ་མཁས་པ་རྣམས་བཟོད་
པར་མཛོད་ཅིག །དགའ་བ་རྗེས་སུ་བསྒྲགས་པ་ནི་ཀྱེ་མ་ནི་ངོ་མཚར་བའི་ཚིག་གོ །དངོས་
པོར་སྨྲ་བའི་གཞུང་ལུགས་སྣ་ཚོགས་ཀྱིས་ལོག་ཤེས་དང་ཐེ་ཚོམ་གྱི་མྱ་ངམ་གྱི་ཐང་ལ་ཡུན་རིང་
དུ་འཕྱན་པར་བྱས་ནས་རབ་ཏུ་དུབ་པར་གྱུར་བའི་བློ་གྲོས་ཀྱི་ངལ་བསོའི་བསྟི་གནས་ཤེས་རབ་
ཀྱི་ཕ་རོལ་ཏུ་ཕྱིན་པའི་ལུགས་འདི། ཐེག་ཆེན་དགེ་བའི་བཤེས་གཉེན་མགུ་བར་བྱས་པ་ལ་སོགས་
པའི་རྒྱུས་ཡུན་རིང་མོ་ཞིག་ནས་མཐོང་བ་ཡིན་ནོ། །ཞེས་བྱ་བ་སྟེ། དེ་ལྟར་ན་བསྟན་བཅོས་
མཐའ་དག་བཤད་ཟིན་ཏོ།། ༈ །།
དཔལ་ལྡན་མཁས་ལ་རང་གི་འོད་ཟེར་གྱིས། །ལེགས་པར་བྱུང་བའི་མདངས་བཟང་
ཉི་མའི་འོད། །ཕམ་བྱས་ཐུན་འཚམས་མཛེས་པའི་བླ་གོས་ཅན། །སྨྲ་བའི་ཏོག་དེར་སླར་ཡང་
ཕྱག་འཚལ་ལོ། །མགོན་པོ་འཁོར་བའི་ཟམ་སྟེགས་ལ། །རིངས་པར་ཆས་པ་དེ་ཡི་ཞལ། །འཛུམ་
དཀར་ཟླ་འོད་བྱུ་རུ་ཡི། །ཡལ་འདབ་ངོས་ལ་རབ་བརྡར་ནས། །རབ་དཀར་ལེགས་བཤད་
མེ་ཏོག་གི །དོག་པ་ཤེས་བྱའི་མེ་ལོང་ལ། །མཁྱེན་པ་བཞིན་དུ་འགྲེམས་མཛད་ཅིང༌། །འགྲོ་
ལ་གསུང་གི་བདུད་རྩི་ཡི། །བགོ་སྐལ་མཛད་པ་གང་ལགས་པ། །དེ་དག་ཀུན་ལས་སྟོང་ཉིད་
ཀྱི༑ ༑གཏམ་འདི་ཁོ་ན་སྙིང་པོར་བསྙད། །སྙིང་པོ་ལས་ཀྱང་སྙིང་པོར་ནི། །གཅེས་པར་
སྦས་པའི་རིམ་པ་འདི། །རིན་ཆེན་མར་གད་ཆུ་བ་ཅན། །གསེར་གྱི་པདྨོའི་ཁོང་གནས་པ། །དྲི་
བཟང་རྫོགས་པའི་སྙིང་པོ་ཅན། །ལེགས་བཤད་རྡུལ་ཚོགས་ཐིག་ལེ་ལ། །མ་ཕམ་ཆོས་ཀྱི་བླ་
མ་དེས། །སྦྲང་རྩི་རྒྱལ་མཚན་མཛད་པར་གྱུར། །དེ་ཉིད་རིང་ལུགས་གངས་ཀྱི་སུལ། །བགྲོད་
པ་ཀུན་གྱི་སྤྱི་བོ་ལ། །བཟང་པོ་རི་དྭགས་དབང་པོ་ཡིས། །སྦར་མོ་ངལ་བསོ་བགྱིས་པ་
ལགས། །བྱང་ཕྱོགས་རྒྱུད་འདིར་དེ་ཡི་གཞུང༌། །སྨྲ་བ་རྒྱ་མཚོའི་རྡུལ་སྙེད་ཀྱིས། །མྱོས་པ་
ཡི་གེ་འཐོར་བའི་ཚིག །འགྲན་པ་བཞིན་དུ་ཟློས་གར་བྱས། །དེ་ལྟ་མོད་ཀྱི་སྔོན་སྤྱད་པ། །བྱེད་
པ་ལས་ཀྱང་བགོ་སྐལ་ནི། །མི་མཉམ་རྣམ་དཔྱོད་བྱིན་པའི་དཔལ། །བཟང་པོ་དཔལ་འབྱོར་
340

མཚུངས་པ་ཐོབ། །འདི་ནི་མི་ཕམ་ཞལ་གྱི་བཅུད། །ག་བུར་ཐིགས་རྒྱུན་མ་ཉམས་པ། །བསིལ་
བའི་མཐུ་ལས་གདུང་བྲལ་ཞིང༌། །སྙིང་ལ་མཛའ་བཅུགས་སྦྱིན་པར་བྱེད། །དེ་ཕྱིར་བདག་
གིས་བློ་ལྡན་རི་དྭགས་མིག །བསྐལ་བཟང་གཞུང་ལུགས་ནགས་མཐར་རྩེ་བ་ལ། །སྔོན་མེད་
དྲི་བཟང་རྫོགས་པའི་མེ་ཏོག་འཕྲེང། །གཏམ་འདི་རྣ་ལུང་མཛེས་པའི་རྒྱན་དུ་བྱས། །ཚུལ་
འདིར་འབད་ལས་རབ་དཀར་དགེ་བའི་དཔལ། །གང་ཞིག་ཐོབ་དེས་དགའ་ལྡན་གཞལ་མེད་
ཁང༌། །རྒྱལ་ཚབ་ཞལ་གྱི་དགའ་སྟོན་གྱིས་མཐོ་བར། །ཤེར་ཕྱིན་དམ་པའི་དཔལ་ལ་སྤྱོད་
པར་ཤོག ། ༈ །།
ཤེས་རབ་ཀྱི་ཕ་རོལ་ཏུ་ཕྱིན་པའི་མན་ངག་གི་བསྟན་བཅོས་མངོན་པར་རྟོགས་པའི་རྒྱན་
གྱི་འགྲེལ་བ་དོན་གསལ་བའི་རྣམ་བཤད་རྟོགས་པར་དཀའ་བའི་སྣང་བ་ཞེས་བྱ་བ་འདི་ནི། འཇིག་
རྟེན་གསུམ་ན་འགྲན་པའི་ཟླ་ཐམས་ཅད་དང་བྲལ་བ་རྒྱལ་བའི་རིང་ལུགས་པ་ཐམས་ཅད་ཀྱི་གཙུག་
གི་ནོར་བུ་དོན་གྱི་སླད་དུ་མཚན་ནས་སྨོས་ཏེ་རྗེ་བཙུན་དམ་པ་ཀུ་མ་ར་མ་ཏིའི་ཞལ་སྔ་ནས་དང་།
འགྲོ་བ་མ་ལུས་པའི་མིག་གཅིག་པུ། རྒྱལ་བ་ཀུན་གྱི་དམ་པའི་ཆོས་མ་ལུས་པ་འཛིན་པ་ལ་བྱང་
ཆུབ་སེམས་དཔའ་བློ་གྲོས་ཆེན་པོ་དང་མི་གཉིས་པ། ཐམས་ཅད་མཁྱེན་པ་བློ་བཟང་གྲགས་
པའི་དཔལ་གྱི་ཞལ་སྔ་ནས་ལ་སོགས་པ་རྗེ་བཙུན་དམ་པ་ཐུགས་རྗེ་ཆེན་པོ་དང་ལྡན་པ་རྣམས་
ཀྱི་ཞབས་རྡུལ་སྤྱི་བོས་ལེན་པ། རྒྱལ་བའི་གསུང་རབ་མཐའ་དག་གི་དགོངས་དོན་འབྱེད་པ་ལ་
མི་འཇིགས་པའི་སྤོབས་པ་དགེ་བ་ཅན། མང་དུ་ཐོས་པའི་དགེ་སློང་དགེ་ལེགས་དཔལ་བཟང་
པོ་ཞེས་བྱ་བས། གཙང་ཉང་སྟོད་རིག་པའི་འབྱུང་གནས་ཀྱི་ཆ་དགེ་སྦྱོང་དང་བྲམ་ཟེ་ཆོས་དང་
དོན་ཡོངས་སུ་ཚོལ་བ་དག་གིས་བསྟེན་པར་བྱ་བའི་གནས་རྡོ་རྗེའི་གདན་དུ་སྦྱར་བའོ།།
༈ གྲངས་མེད་མཁས་དང་གྲུབ་པ་ཀུན་ལས་ཐུགས་བསྐྱེདམཛད་བཟང་རྒྱུ་སྐར་ཕྲེང་
དབུས་ཟླ་གཟུགས་བཞིན་གསལ་བས། །
མུ་མེད་རབ་འབྱམས་ཕྱོགས་བཅུའི་ཞིང་ན་ཀུན་མཁྱེན་རྒྱལ་བའི་ལུང་རྟོགས་དམ་ཆོས་
འཛིན་དང་སྤེལ་བ་ལ། །
341

ཟླ་མེད་མཁྱེན་བརྩེ་ནུས་པའི་དགེ་ལེགས་འདབ་སྟོང་སྲིད་པ་གསུམ་ན་རྣམ་པར་རྒོད་པའི་
སྤོབས་པ་ཅན། །
མཚུངས་མེད་བསྟན་པའི་མངའ་བདག་དཔལ་ལྡན་བཟང་པོའི་མགོན་གང་འཁོར་ལོས་
སྒྱུར་རྒྱལ་དེ་ཡིས་དགེ་ལེགས་མཛོད། །
།བསོད་ནམས་ཡོན་ཏན་འདི་དག་གིས། །སངས་རྒྱས་ཞིང་ཁམས་བརྒྱན་པ་དང༌།
།དྲིན་ཅན་བཞི་པོར་ཡར་ཕུལ་ཞིང༌། །ངན་སོང་སྡུག་བསྔལ་སེལ་བར་ཤོབ
།གང་གིས་དེ་དག་མཐོང་ཐོས་ནས། །བྱང་ཆུབ་སེམས་མཆོག་བསྐྱེད་ང་དང༌།
།ཚེ་འདིར་ཆོས་ལ་རབ་བརྩོན་ནས། །ཕྱི་མར་དག་ཞིང་སྐྱེ་བར་བསྔོའོ། །
342

ཆེན་
པརྒྱལ
༧ ་
དས་
འགྱུར་
ཚོགས
སྔ་
Hic
策划: 画西藏天利
ISBN978-7-80589-137-8
787805 891378"
LEfr 98.0OJU(G)~-t)}};)

